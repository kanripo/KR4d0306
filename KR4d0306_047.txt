# -*- mode: mandoku-view -*-
#+TITLE: 西山文集
#+DATE: 2015-09-23 10:24:27
#+PROPERTY: JUAN 47


四十七¶
　　　　　　　　　　　　宋　真徳秀　撰
　　行狀¶
　　　顯謨閣學士致仕贈龍圖閣學士開府袁¶公行
　¶　　　狀
　　　　本貫慶元府鄞縣¶
　　　　　曽祖灼左朝議大夫尚書倉部郎中
<pb:KR4d0306_WYG_047-1b>
　　　　　妣石氏封恭人¶
　　　　　祖悃贈朝奉郎¶
　　　　　妣林氏贈安人¶
　　　　　父文贈通議大夫<md:KR4d0306_SBCK_047-1b>¶　　　　　妣戴氏贈淑人¶
公諱燮字和叔姓袁氏其先出有虞媯姓春秋¶時陳大
夫濤塗始見於經兩漢之世最稱賢者¶曰博士固司徒
安晉宋迄唐人物相望至我朝¶而四明袁氏浸顯其譜
<pb:KR4d0306_WYG_047-2a>
録可考者府君謐生本¶州助教志志生贈大中大夫斐
斐生左朝奉大¶夫知處州贈光禄大夫轂博極群書登
嘉祐第¶嘗通判杭州蘇文忠公為守譚論賡酧相得歡¶
甚公之髙大父也袁氏世學源流於此倉部登¶元祐第
嘗守婺時蔡氏顓國其黨曹宗者横於<md:KR4d0306_SBCK_047-2a>¶一州倉部以法
誅之入對徽皇以清心省事安¶不忘危為獻至朝奉通
議皆以篤厚醇實稱¶於鄉戴淑人亦博覽圖史如古烈
女生四子公¶其仲也公端粹専静得之於天生數月乳
<pb:KR4d0306_WYG_047-2b>
媪寘¶槃水其前玩視終晷夜卧常醒然逹旦五六嵗¶讀
書數過輙成誦少長讀東漢黨錮傳拊編太¶息以名節
自期乾道初入太學陸先生九齡為¶學録公望其徳容
睟盎肅然起敬亟親炙之而¶同里之賢如沈公煥楊公
簡舒公璘亦皆聚於¶學朝夕以道義相切磨器業日益
充大平居莊<md:KR4d0306_SBCK_047-2b>¶敬自持為同舍所嚴惮暨升前廊範物以
躬處¶事有法士益推服淳熙辛丑第進士孝宗在御¶久
責治切有勸公對䇿宜謂大體已正當堅忍¶以俟其成
<pb:KR4d0306_WYG_047-3a>
公不謂然直以意對具言大體未正¶與所當更張者以
是僅得丙科而言堅忍者竟¶為舉首公以合選當得教
官丞相史忠定公勉¶以姑為一尉遂注江隂是嵗忠定
薦士十有五¶人公在選中有㫖審察公曰始仕而召可
乎遲¶次累年授生徒以供菽水江隂故兩尉弓兵合¶二
百人後獨置一尉弓兵亦多虚額公至盡補<md:KR4d0306_SBCK_047-3a>¶之葺亭教
射躬自按閲其勇鋭善緝盗者遇之¶加優盗輙立獲初
弓兵散處閭巷至是始為營¶紀律肅整如軍伍尉舍旁
<pb:KR4d0306_WYG_047-3b>
有黄田港民居素稠¶宻公以保伍法部分之因寓兵政
浙西大饑提¶舉常平羅公㸃玅選僚吏分任振卹事而
就以¶江隂屬公公謂經理田野之政自一保始毎保¶畫
一圖凡田疇山水道路橋梁寺觀之屬靡不¶登載而以
民居分布其間某治某業丁口老㓜¶凡幾悉附見之合
諸保為一都之圖合諸都為¶一鄉之圖又合諸鄉為一
縣之圖可以正疆界<md:KR4d0306_SBCK_047-3b>¶可以稽户口可以起徒役可以備
姦偷凡按征¶發争訟追胥之事披圖一見可决在田野
<pb:KR4d0306_WYG_047-4a>
為保¶社在軍旅為伍法韓信多多益辦用是故也公¶首
以此為荒政之要由是民被實惠而欺偽者¶無所容訖
事羅公薦於朝有㫖陞擢既又循兩¶資終更入都周丞
相謂當處公班列少須三月¶其可公曰遲遲以待内除
非吾志也且親老得¶便養足矣即就㳂海制屬以歸紹
熈初衆正在¶廷而公連遭内外艱未及用寧宗嗣位始
以太¶學正召然侍講朱公及諸名儒已次第去國矣<md:KR4d0306_SBCK_047-4a>¶未
幾趙丞相罷公知必不為時所容然猶晨入¶學延見生
<pb:KR4d0306_WYG_047-4b>
徒啇確理道或謂諸生多上書議斥¶時事不當誘進公
不為變迄以此論罷自是偽¶學之禁興而正人無容足
地矣公貧甚退處泰¶然久之得浙東帥屬再為福建常
平屬官嘗言¶職分無大小皆當自竭非求人知滯訟如
山窮¶日夜繙閲凡所予奪無再愬者改秩通判贛州¶未
上㑹開禧邉事作兩淮大震擾公謂海道通¶山東宜謹
備而内地盗賊尤不可不務防趙尚¶書善堅帥㳂海請
公攝叅議官後帥傅公伯成<md:KR4d0306_SBCK_047-4b>¶因之公為言備禦大畧及
<pb:KR4d0306_WYG_047-5a>
團結鄉兵事宜傅公¶壹以相屬公周眡屬邑所至按閲
井井有倫嘉¶定初元天子既誅權臣盡起當世鴻碩召
公為¶宗正簿樞宻院編修官權考功郎遷丞奉常時¶諸
賢雖収召而鯁直者罕見親二年春因對言¶曰陛下履
位之初委任賢相正士鱗集於朝人¶情翕然以為太平
可致而欲竊威權者從旁睨¶之彭龜年逆知其必亂天
下因對顯言其姦陛¶下竦然開納然龜年繼以罪去而
權臣根據自¶若群邪和之排斥善類積而至於無故興
<pb:KR4d0306_WYG_047-5b>
師幾<md:KR4d0306_SBCK_047-5a>¶危社稷嚮若陛下篤信龜年折於萌蘖之初豈¶至
是哉正人端士今不為乏惟陛下所用耳書¶曰有言逆
於汝心必求諸道往者龜年所進合¶於道之言也今日
復有指陳闕失盡心無隱者¶即龜年之言也陛下追思
龜年盖嘗臨朝太息¶曰斯人猶在必大用之固已深知
龜年之忠矣¶陛下此時之心即二帝三王敬賢納諫之
心也¶常存此心急聞剴切之言崇奬朴直之士若龜¶年
之効忠者接踵而至矣一龜年雖沒衆龜年¶繼進何憂
<pb:KR4d0306_WYG_047-6a>
天下之不治哉是嵗都民艱食公又<md:KR4d0306_SBCK_047-5b>¶言古者制國用量
入為出今當饑饉艱危之時¶惟有裁節冗費自乗輿服
御至百司庶府無所¶不節以為施惠之具或可以濟又
論軍兵虚籍¶宜用孝宗奬邵宏淵故事凡軍師有能以
姦蠧¶来上者褒寵之不然者擯絀之軍費省則民食¶寛
矣因言用度當節或恐有傷國體然民者邦¶之本以邦
本之故少虧國體未害也上皆嘉納¶之而公請外甚力
知江州屬歳不登公請於朝¶貸椿管錢九萬緡為糴本
<pb:KR4d0306_WYG_047-6b>
告糴旁郡計口以糶¶循環相因市直頓平郡仰征税以
給公謂薄征<md:KR4d0306_SBCK_047-6a>¶所以來啇旅益損稅額擇僚吏以董之舳
艫相¶銜無苛取無濡畱至者大悦又謂周官幣餘居¶九
賦之末亦足用一端也於是窒滲漏稽餘羡¶用頼無乏
郡治有亭扁以節愛凡非奉稟之正¶者皆不取簡燕游
削交餽至事闗風敎惠養則¶汲汲為之大學官創福田
院居再歳畧計經用¶之餘緡錢猶二十七萬郡當大江
之衝而城堞¶不治因請悉舉為版築費報可朝廷患楮
<pb:KR4d0306_WYG_047-7a>
多錢¶少令淞江八郡通用鐵錢勅榜下九江公曰此¶令
一出銅錢將益閉藏姑緩揭榜將力言之俄<md:KR4d0306_SBCK_047-6b>¶聞金陵以
鐵錢二當銅錢一咸謂不便而朝廷¶亦弗果行人服公
之先見公毎謂牧守兼兵民¶之寄訓習師旅所不可後
种世衡教射法可行¶始至大閱以銀為的中者給之竟
日無一焉乃¶合卒伍時按試第其能以賞自是中者如
櫛破¶的常數十峒㓂鴟張上命副都統劉元鼎提兵¶討
捕公問何以平賊元鼎銳欲殄滅而實無必¶勝䇿公告
<pb:KR4d0306_WYG_047-7b>
之曰諸峒崖谷峻險若輕入其阻未¶易得志不如以重
兵壓之勿與争鋒而待其弊¶元鼎從公言按兵南安不
與賊角来則禦之而<md:KR4d0306_SBCK_047-7a>¶賊果降提舉江西常平權隆興府
事㑹朝廷新¶易楮幣分遣中都官出使諸道察不如詔
者帥¶守奉承過當稍損厥直者即寘於辟公知上意¶本
以捄弊而非欲毒民因王君棐銜命至為請¶言之後兩
月至臨川則聞官吏競為發擿黥流¶之罪日報公歎曰
吾可不為明主一言乎即上¶章具論官吏以刻核之心
<pb:KR4d0306_WYG_047-8a>
行苛暴之政刑罸不¶中民無所措手足邦本朘削深為
國家憂願詔¶監司郡守奉行寛大俄以都官郎召時更
化六¶年而頺綱未舉宿弊猶在上方恭已仰成公言<md:KR4d0306_SBCK_047-7b>¶古
者大有為之君所以根源治道者一言以蔽¶之曰此心
之精神而已心之精神洞徹無間九¶州四海靡所不燭
故書曰光被四表格於上下¶又曰帝光天之下二帝之
精神也曰明明我祖¶萬邦之君徳日新宣重光三王之
精神也二帝¶三王終日乾乾自强不息故能全此精神
<pb:KR4d0306_WYG_047-8b>
照臨¶天下至於今仰之陛下雖有仁心仁聞而大有¶為
之効未著願毋以寛裕温柔自必以發强¶剛毅相濟朝
夕警䇿不敢荒寧以磨勵其精神¶監觀古昔延訪英髦
以發揮其精神日進而不<md:KR4d0306_SBCK_047-8a>¶止常明而不昬則流行發見
莫非精神矣昔我¶藝祖當寓縣分裂之際整頓乾坤如
再開闢詩¶曰周雖舊邦其命維新新者精神之謂也願
陛¶下以藝祖為法則我宋之惟新亦當常如創業¶之初
又言帝王不可不勤於訪問上首肯再三¶且言問則明
<pb:KR4d0306_WYG_047-9a>
遷司封郎官因對言曰臣昨勸陛¶下勤於好問而聖訓
有曰問則明退與朝士言¶莫不稱歎而側聼十旬陛下
之端拱淵黙猶昔¶也臣竊惑焉夫既知如是而明則當
知反是而¶闇明則輝光旁燭無所不通闇則是非得失
懵<md:KR4d0306_SBCK_047-8b>¶然不辨或以為人主一言之失史官書之天下¶議之
問而不當不如勿問臣謂不然自古帝王¶之言豈能無
失惟得賢臣開陳正救歸於至善¶而已豈可畏人之譏
議而終於不問哉兼國史¶編修實録檢討官明年春遷
<pb:KR4d0306_WYG_047-9b>
秘¶書少監兼司業及秋進祭酒冬除秘書¶監仍兼祭酒
公謂邇年士氣不振皆由本心無¶所興起而尸教養者
有摧沮無開𨗳以故日就¶頺靡每延見諸生必廸以反
躬切已之學常病¶世之學者徒知襲先儒緒言通遺經
訓釋而未<md:KR4d0306_SBCK_047-9a>¶能自得於心不足以為學吾心即道不假外
求¶忠信篤實是為道本聞者竦然有得士氣日以¶激昂
上焉者可與語斯道之本源次亦不失為¶謹勅士至國
有大議叩閽投匭争獻所聞始無¶負於天子之教育矣
<pb:KR4d0306_WYG_047-10a>
禁中銀器失上不忍坐主¶者命以錫易之公言陛下聖
徳如此而治效未¶著以臣管見或者君人之大節猶有
可議者歟¶易曰大哉乾元萬物資始語曰大哉堯之為
君¶是故君子大之為貴孟子曰古之人所以大過¶人者
無他焉善推其所為而已惟陛下恢洪志<md:KR4d0306_SBCK_047-9b>¶氣毋自菲薄
以成大功時韃兵甚强金勢日蹙¶我朝屢遣使不得通
公言戰守無二道威聲雄¶畧可以决戰而後可以固守
謝安相晉未嘗輕¶用兵也秦師垂至桓冲以根本為憂
<pb:KR4d0306_WYG_047-10b>
遣兵入衛¶安郤之曰朝廷處分已定甲兵無闕味已定
無¶闕之語則知講之有素備之非一日矣願陛下¶亟圖
之九年春正月兼崇政殿説書因對條陳¶四事其一曰
在易之天行徤君子以自强不¶息宜健而弱非天徳也
故君徳弱則不進紀綱¶弱則不張法度弱則不修號令
弱則不行治内<md:KR4d0306_SBCK_047-10a>¶而弱則中國不尊治外而弱則遠人不
懾女真¶將亡無愚智皆知之陛下愛惜生靈遵養時晦¶
似未失也而揣摩迎合之徒遂欲茍於無事有¶言不可
<pb:KR4d0306_WYG_047-11a>
者則詆之曰是欲用兵耳加以是名時¶所甚諱則不敢
復言而不知我能自奮則不戰¶而屈人兵我不自强而
示人以弱則適以召兵¶安能息兵䝉古夏人自昔雄盛
新興諸豪兵力¶亦强皆知中國之弱日夜垂涎伺隙而
作竊恐¶兵端浸起而禍患未易平也陛下可不法天行¶
健磨勵精神破庸人之論以强中國之勢其二<md:KR4d0306_SBCK_047-10b>¶謂賞刑
二柄不原乎天則朝綱弛而國勢陵願¶大明公道以救
其弊其三謂旱蝗相仍民大饑¶困而長民之吏慮蠲放
<pb:KR4d0306_WYG_047-11b>
太多罕以實告故饑民¶不可勝計而惠施不能徧及晉
之李雄李特初¶起不過流民寖盛乃能據蜀監觀往事
可為寒¶心我朝内帑之儲本為凶荒備所宜止絶它費¶
専以賑饑為急其四謂廣謀從衆則合天心今¶侍從之
臣所以資獻納之益也日近清光而不¶聞有所咨訪通
進一司所以逹庶僚之言也虚¶名僅存而不聞有所規
箴則是朝廷之舉事實<md:KR4d0306_SBCK_047-11a>¶未嘗與天下共之也自今事闗
利病皆當廣咨¶博訪是為至公是為天心行此四者易
<pb:KR4d0306_WYG_047-12a>
於轉圜¶而臣猶慮未能盡行者謟䛕之風未息而蒙蔽¶
之患方深孔子曰逺侫人侫人殆而孟軻亦曰¶與䜛謟
面䛕之人居國欲治得乎崇觀政宣之¶際此徒寔繁所
以靖康之禍至大至酷今日所¶當深戒又言向者女真
甚强中國不逮所以受¶禍今之䝉古猶女真初興時上
曰亦聞䝉古强¶盛公遂言今日未皇他務且須咨訪臣
下但能¶行此一事其効立見陛下即位之初羣臣多聞<md:KR4d0306_SBCK_047-11b>¶玉音自為韓侂胄所誤惟恐有錯所以咨訪甚¶少上曰
<pb:KR4d0306_WYG_047-12b>
錯不妨乎對曰古人稱獻可替否若皆¶無錯則惟有獻
可無否之可替矣上曰予違汝¶弼汝無面從専頼臣下
正救十一月權禮部侍¶郎陞同修國史實録院修撰進
侍講猶兼祭酒¶公謂人臣以經誼輔導人主非徒誦説
而已因¶講詩二南於先王正始之本后妃輔佐之道所¶
以自身而家自家而天下者既敷演厥㫖深寓¶規儆之
意至列國變風有闗乎君徳治道者亦¶委曲開陳託其
義以諷十年夏四月霖雨不已<md:KR4d0306_SBCK_047-12a>¶公言善為天下者當使
<pb:KR4d0306_WYG_047-13a>
陽制隂不當使隂干陽¶今淫雨為災兼旬未止此隂盛
陽㣲之證也一¶二年来正論漸㣲正塗漸梗賢者潔身
而去謟¶䛕緘黙以順為正者尚多有之豈天意哉逖矣¶
遠塞敢侵王畧皆由君子道消所以召侮如此¶陛下必
欲國勢恢張亦惟擇夫剛毅正直不肯¶詭隨公論之所
屬而沈伏於下僚棲遲於逺外¶者抜舉而尊禮之則精
神立變誰敢侮之敵失¶燕徙居於汴来索歳幣未予輙
舉兵侵邉或欲¶以攅年歳幣輸之公謂果出此不可以
<pb:KR4d0306_WYG_047-13b>
為國矣<md:KR4d0306_SBCK_047-12b>¶請對具言所以不可與狀又謂用兵一事雖治¶
世不能免以言兵為諱以安居為樂變生不虞¶無以禦
之為計踈矣自北方擾攘流民欲歸附¶者甚衆皆拒絶
之有至於殺戮多者流民之怨¶深入骨髓安知敵不能
激怒之使讎我乎自古¶善用兵者攻其所必救彼擾吾
邉疆而吾舉兵¶北向欲擣其虚必觧而去從而躡之腹
背受敵¶此制勝之竒䇿也不知出此而戰於境内兵氣¶
不揚矣又安能决勝乎上曰開禧我先用兵彼¶直而我
<pb:KR4d0306_WYG_047-14a>
曲今日敵人渝盟我直而彼曲公對曰<md:KR4d0306_SBCK_047-13a>¶今日之事要在
陛下剛明果斷振作士氣上然¶之公復言歳幣不可與
上曰却可以此賞有功¶七月請對論今之刑政未明者
四事國不自重¶以人而重忠良布列重於九鼎姦䛕並
進輕於¶鴻毛今自更化以来非才不用而國勢浸弱戎¶
心遂啓者則以所用之才非真才耳似奮發而¶實怯懦
也似多能而實寡陋也不皇皇於仁義¶而汲汲於榮禄
也已不自重又豈能為國重乎¶國人不服又豈能服遠
<pb:KR4d0306_WYG_047-14b>
人乎今之儒帥固有徳¶望巍然舉世推重者分閫瀘南
未為不用而地<md:KR4d0306_SBCK_047-13b>¶非切要不足以觀其施設今之忠賢亦
有慷慨¶論事名聞敵國者宜還天朝増重國勢而逺守¶
支郡未究所長舍莫邪而用鉛刀棄周鼎而寳¶康瓠是
非顛倒何以立國今日民困甚矣重以¶貪吏政以賄成
監司牧守更相餽遺習以成風¶於是昔之優裕者今凋
弊矣昔之歡樂者今愁¶歎矣行都之建垂九十年生齒
雖蕃衣食未裕¶盖自楮幣更新而蓄財之多者頓耗鹽
<pb:KR4d0306_WYG_047-15a>
筴屢變¶而藏鈔之久者遽貧頻年水旱民無餘貲物貨¶
積滯商旅不行故大家困竭而小民焦熬市井<md:KR4d0306_SBCK_047-14a>¶蕭條而
官府匱乏勢所必至京輦之下人心不¶寧殆孔子所謂
吾恐季孫之憂不在顓㬰而在¶蕭墻之内也朝廷舉措
人所觀瞻罪當重而輙¶輕之禁當嚴而輙弛之皆非至
公無私之道開¶禧用兵一時將帥扞患守城者不為無
勞事平¶之後乃以亷謹責之豈漢家宥李廣利赦陳湯¶
之意夫政刑茍明强大之隣不足畏刑政不明¶㣲弱之
<pb:KR4d0306_WYG_047-15b>
虜不可忽又謂當今之計當以漸圖之¶因舉伍員圖以
敝楚者與李泌困賊之謀王抃¶開邉之䇿為上言謂三
人者皆欲先困之而後<md:KR4d0306_SBCK_047-14b>¶取其功雖欲少緩而十全無失
乃所以為速十¶一月又請對言小大之臣咸懐忠良則
朝廷之¶勢尊邪正雜揉忠䜛並進則人主之勢孤今在¶
廷之臣惟靡曼是娱惟珍竒是好淫侈相髙燕¶樂無節
同堂合席不聞箴規赤心謀國者果如¶是乎賢才之於
國猶禦寒之衣裘養生之榖粟¶汲引善類無間親踈所
<pb:KR4d0306_WYG_047-16a>
以報國也今推賢揚善¶固不為乏而挾私害正者乃或
有之合於已則¶掩覆其大過異於已則指擿其小疵毁
譽發於¶私情而真才不得展布赤心謀國者豈其然乎<md:KR4d0306_SBCK_047-15a>¶星象屢變其占為兵甚可畏也而不以為憂帝¶城之近
剽掠公行非小故也而不以為怪旱蝗¶之後征科如故
殘民之大者而不以為非導䛕¶貢佞媮合茍容以梯寵
禄又豈赤心謀國者乎¶植私者衆赤心者寡人主少所
慿仗其何以重¶朝廷乎又言王辛光州之勝可謂竒功
<pb:KR4d0306_WYG_047-16b>
而行賞¶差薄上曰賞豈可薄薄則無以激勵後人公又¶
言自昔備禦夷狄不過防秋今則無時不至如¶四月犯
光州是也上曰春夏亦不可不防公言¶陛下但能選用
赤心謀國之臣布滿朝列日聞<md:KR4d0306_SBCK_047-15b>¶忠言朝無闕政夷狄自
然率服上曰卿言甚當¶又言陛下垂意宰屬精選才士
以充之然政事¶不勝其多而宰屬至於數人耳目不能
徧察思¶慮不能周知急則鹵莾緩則壅滯甚非所以彌¶
縫宰輔也願詔大臣増置椽屬廣求賢俊秉心¶公正者
<pb:KR4d0306_WYG_047-17a>
為之則所補多矣十一年正月天大雷¶電繼以飛雪公
言雷乃發聲蟄蟲啓戸著於月¶令之仲春今先期而發
已非其時矣雷陽也中¶國亦陽也雪隂也外國亦隂也
當春而雪未為¶害也而作於雷震之餘陽已發舒而隂
忽用事<md:KR4d0306_SBCK_047-16a>¶有外國侵侮中國之象豈小故哉盖自敵人逼¶
遷汴都陛下不忍遽絶仍與通好遺黎歸附者¶拒而不
納故此曹惟我是怨而敵亦以我為怯¶糾合羣怨致死
於我陛下履至尊之位而見輕¶於垂亡之國辱莫大焉
<pb:KR4d0306_WYG_047-17b>
其可以不奮發乎書曰¶元首起哉起也者奮發之謂也
元首奮發則國¶人莫不奮發矣深懲既往之失圖維日
新之功¶恢張綱紀振起頺惰以伸中國之威破敵人之¶
膽此所謂奮發也雷雪之變人皆以為隂盛陽¶衰所致
此皇天啓佑上聖欲以剛濟柔而成以<md:KR4d0306_SBCK_047-16b>¶陽濟隂之功也
陛下可不仰體天意乎二月真¶除禮侍兼侍讀金人侵
我西陲公進對言蜀利¶害甚悉大畧欲開示大信以結
並邉忠義之人¶俾為吾用則敵不能支又謂曩時敵之
<pb:KR4d0306_WYG_047-18a>
去中國¶逺糧運難繼故和可以久今假息之地宻邇於¶
我利茍在焉豈其顧盟汴地四平難以立國欲¶奪我險
要為駐足之地昔侵浮光襄漢駸駸至¶蜀觀其志非専
為歳賜也且所以欲和者圖省¶費爾往年四月聘使之
還甫入吾境而敵人之¶師亦以是日入難信如此和可
恃乎戍可撤乎<md:KR4d0306_SBCK_047-17a>¶忠義之人既與敵為仇彼方仇之我則
和之大¶拂其情倒戈反噬誰與禦之堂堂中國卑詞厚¶
幣謹奉垂亡之國自示削弱誰不侮之自古立¶國固有
<pb:KR4d0306_WYG_047-18b>
終不與敵和者石勒来聘晉焚其幣何¶獨今日必欲通
好乎財用未足兵力未强以通¶和為戒若非體國者究
其實而言求和自我不¶保其往將有無窮之悔絶不通
和事雖難辦是¶乃久安之䇿上曰卿可謂忠直矣十二
年冬時¶雪雖應俄頃即止公謂此洪範庶徴所謂豫常¶
燠若者也陛下蚤朝宴罷不殉貨色不盤逰田<md:KR4d0306_SBCK_047-18b>¶無逸豫
之失而有逸豫之災其故何歟以臣觀¶之有所逸豫者
非必貨色逰畋之謂邉烽未息¶戎事方殷而優游恬愉
<pb:KR4d0306_WYG_047-19a>
若四方無虞之日真才¶未用宿弊未革浸浸焉入於頺
弊之域即所謂¶逸豫也因言時雪未降惟陛下竭誠感
假庶幾¶亟回天意上曰朕日在禁中致禱公言古人應¶
天以實須要修明政事登進忠良屛去邪佞此¶乃應天
之實又請以内帑付外庭俾任鉤考之¶責未幾復對論
蜀闗外事冝曰今春敵侵興元¶歴金洋以至大安我師
敗之威聲震矣然敵人<md:KR4d0306_SBCK_047-19a>¶巧於窺覘萬一乗我少懈奪我
江源順流而下不可不慮也夫藩籬嚴宻彼安得以窺
<pb:KR4d0306_WYG_047-19b>
我根本堅壯彼安得以揺我因言蜀之急務六欲復階
成和鳯之保障搜揚巴蜀之人才優大安戰功之賞與
夫教民兵防蠻患紓民力條數甚悉且謂藝祖得蜀甚
難今可不思所以保蜀之䇿人謂國事之可憂者莫如
蜀外障之難防者亦莫如蜀何者其地至逺也有才而
無識者不可以為蜀帥有勇而無謀者亦不可以為蜀
帥何者其任至重也奏畢反復再三上曰可見卿忠誠
愛君公進讀高宗寳訓推演甚詳而上亦玉音屢發其
<pb:KR4d0306_WYG_047-20a>
尤大者則因論進退人才之公上曰天大地大道大王
亦大惟其至公所以為大論賞罰適中上曰柔而不中
則為姑息剛而不中則為覇道剛柔皆得其中則為王
道論趙鼎言吕頥浩過失而上則曰此所謂言及乗輿
則天子改容事闗廊廟則宰相待罪又云上下之情交
通則為㤗不交通則為否若䑓諌不言何由得知論擇
宰相而上則曰人主擇宰相宰相擇百官為治之要道
也主好要則百事詳主好詳則百事荒其後讀續帝學
<pb:KR4d0306_WYG_047-20b>
至司馬康講洪範三徳¶哲宗問只此三徳為更有徳起
居舍人王巖叟¶請書於冊以示萬世公言哲宗發問不
過兩言¶而當時賢臣其喜如此以此知帝王之學要在¶
發問上曰問則明不問徒然無益於事又讀至¶上官均
言好學好問公言人主豈可不好問不¶好問則群臣之
邪正政事之得失必不能盡知¶説書柴中行亦奏須觀
所問之人邪正公言但¶觀其所言為已乎為國乎則邪
正辨矣上曰若¶為一身計便是小人又讀至講讀官舊
<pb:KR4d0306_WYG_047-21a>
皆有講<md:KR4d0306_SBCK_047-19b>¶義中間侍讀獨廢程瑀隨事著明其説公言臣¶
所以毎遇進讀必從而敷陳之此乃法程瑀所¶以事高
宗者上曰若只讀一遍何益公之意以¶為儒臣進讀當
兼之以陳説人主務學當参之¶以好問故懇懇言之而
上亦應答如響啓沃之¶助於是為多公徳量恢洪充以
涵養嘗言伊川¶程公稱明道先生視其色接物如春陽
之温聼¶其言入人如時雨之潤為善形容有徳者氣象¶
平居待物粹和之氣可挹至立朝論事則義形¶於色凛
<pb:KR4d0306_WYG_047-21b>
不可回一時正論頼以宗主而同列始<md:KR4d0306_SBCK_047-20a>¶有側目者矣讐
敵垂亡聘使屢返非我絶好彼¶自内訌公謂歳幣不必
與議者以為當與敵人¶覬覦屢蹂邉鄙彼自為難非我
興戎公謂戰守¶不可弛而議者以為當和孜孜獻納有
言必盡¶近臣之職所當爾也而目曰多事侃侃守正不¶
阿時好平生之節不可屈也而指為好名公匄¶歸至八
九上迄不之許㑹三學諸生伏闕上䟽¶斥主和者之非
既而全䑓論列乃併公以罷十¶二年六月也太學諸生
<pb:KR4d0306_WYG_047-22a>
三百餘人祖餞都門外¶且賦詩以别公曰乾道變化各
正性命雷雨作<md:KR4d0306_SBCK_047-20b>¶解草木甲拆此吾志也以直得名豈其
心哉明¶年除寳謨閣待制提舉鴻慶宫起知温州辭陞¶
直學士皆奉祠如初明年春疾大作而神觀精¶明著述
弗倦或勸公宜少休者公曰吾以此為¶笙鏞筦磬不知
其勞也八月庚寅猶竄足近作¶疾革也醫来必正衣冠
以見癸已薨於正寢公¶受知寧皇終始簡記既薨之三
日寧皇亦棄天¶下嗚呼痛哉公官自改秩十二遷為太
<pb:KR4d0306_WYG_047-22b>
中大夫¶爵自鄞縣男再進為伯食邑自三百户至九百¶
戸今上御極陞顯謨閣學士加秩二等致仕遺<md:KR4d0306_SBCK_047-21a>¶奏聞贈
龍圖閣學士光禄大夫官其後如格賻¶銀絹皆再百自
諸老淪謝天下之士視公出處¶以為輕重及是聞者莫
不傷䀌太學諸生相率¶為位於西湖之昭慶寺以哭四
方之来奠者其¶辭皆哀學者稱公不以爵氏而曰潔齋
先生云¶寳慶三年上有事南郊以二子登朝贈金紫光¶
禄大夫紹定三年明堂恩贈開府儀同三司自¶象山先
<pb:KR4d0306_WYG_047-23a>
生闡明大道掲以示人曰學問之要得¶其本心而已心
之本真未嘗不善有不善者非¶其初然也公始遇之都
城一見即指本心洞徹<md:KR4d0306_SBCK_047-21b>¶通貫警䇿之言字字切已公神
悟心服遂師事¶焉研精覃思有所未合不敢自信居一
日豁然¶大明因筆於書曰以心求道萬别千差通體吾¶
道道不在他此公自得之實也慈湖楊公與公¶同師造
道亦同而每稱公之覺為不可及其見¶諸言論則曰人
生天地間所以超然獨貴於物¶者以是心爾心者人之
<pb:KR4d0306_WYG_047-23b>
大本也此心存則雖賤¶而可貴不存則雖貴而可賤又
曰大哉心乎與¶天地一本精思以得之兢業以守之則
與天地¶相似又曰直者天徳人所以生也本心之良未<md:KR4d0306_SBCK_047-22a>¶嘗不直回曲繚繞不勝其多端者非本然也其¶告君以
此其教學者亦以此某之漕江左也公¶贈以言謂中庸
曰天地之道可一言而盡也其¶為物不貳則其生物不
測大雅曰上帝臨汝無¶貳爾心惟此大本不必他求卓
然不貳萬善咸¶具古人所以兢兢業業不敢少懈者懼
<pb:KR4d0306_WYG_047-24a>
其貳也¶至為作忠宣堂記則曰心本不偏制行而原於¶
心斯不偏矣凡此皆所以推明本心之善也又¶嘗言道
不逺人本心即道知其道之如是循而¶行之可謂不差
矣然未能為一則猶有間也執<md:KR4d0306_SBCK_047-22b>¶柯伐柯睨而視之猶以
為逺謂其未能無間則¶雖近猶逺爾惟夫全體渾融了
無間隔則善之¶至也又曰吾道一以貫之非吾以一貫
之也舜¶由仁義行非行仁義若致力以行之則猶與仁¶
義為二也其言益精切矣雖然公非茍知而已¶也少而
<pb:KR4d0306_WYG_047-24b>
任道晚益自力其致逺也萬里之途跬歩¶未至不敢以
遂休也其任重也萬鈞之負銖兩¶弗逮不肯以遽已也
閎其量必欲如滄海之涵¶浸粹其行必欲如璠璵之光
潔嘗言人心至神¶翳之以欲則不神矣故其修身以寡
欲為主勇<md:KR4d0306_SBCK_047-23a>¶猛奮勵痛自懲窒又謂人之欲無窮必求所
以¶滿其欲非道而取何所不至養小喪大淪胥不¶仁不
義之域豈不哀哉晚於所居為樓名以是¶亦曰直不髙
大爾是亦樓也以至山石花木衣¶服飲食貨財𨽻役亦
<pb:KR4d0306_WYG_047-25a>
莫不然至於宦情亦薄曰¶直不髙顯爾是亦仕也凡身
外之物皆可以寡¶求而易足惟此身與天地並廣大髙
明我固有¶之朝夕磨勵必欲追古人而與俱若徒儕於
凡¶庸而曰是亦人爾則吾所不敢也以此自警且¶以誨
子孫云公自少有志經濟之業毎謂為學<md:KR4d0306_SBCK_047-23b>¶當以聖賢自
期仕宦當以將相自任故其所講¶明者由體而用莫不
兼綜謂學不足以開物成¶務則於儒者之職分為有闕
自六藝百家與史¶氏所記莫不反復紬繹而又求師取
<pb:KR4d0306_WYG_047-25b>
友以切磋¶講究之東莱吕成公接中原文獻之正傳公
從¶之逰所得益冨永嘉陳公傅良明舊章逹世變¶公與
從容考訂細大靡遺其志以扶持世道為¶已責然自始
學於義利取捨之辨甚嚴嘗讀論¶語至不義而冨且貴
於我如浮雲嘅然歎曰士¶之知所輕重當如是矣辭受
進退惟義所在金<md:KR4d0306_SBCK_047-24a>¶石弗渝方孽臣顓柄天地閉塞徊翔
卑冗不以為¶辱公道開明羣臣拔茹致位禁近不以為
榮惓¶惓一心惟王室生民是念事有不可陳義固争¶盖
<pb:KR4d0306_WYG_047-26a>
將尊君重朝而措天下於大寧也道不果行¶齎志以歿
然其所立固已偉然為萬夫之特矣¶曽子所謂仁以為
已任死而後已孟子居廣居¶立正位行大道者於公見
之公之事親如天事¶君亦如天由其本心昭明隨事著
見有一無二¶親雖沒敬奉遺體舉足不忘無適而非親
也身¶雖退心在闕庭一飯不置無適而非君也於昆<md:KR4d0306_SBCK_047-24b>¶弟
友愛尤篤弟槱亦事公如嚴師從兄濤嗜學¶固窮其亡
也為斂葬嫁其孤女之未嫁者於宗¶族賙貧拯厄備極
<pb:KR4d0306_WYG_047-26b>
其至於朋友忠而盡自為幕¶府事其長敬以誠及在朝
廷毎言君相同體愛¶吾相者所以愛吾君也故勤勤納
忠寧有違怫¶而不忍蔽欺嘗告之曰導䛕雖可喜未必
非賣¶我者鯁言雖難聼異日乃真能不負者也公¶賞鑒
絶人李正節誠之始見於鄞傾盖如舊友¶嘉定初李與
丹陽劉君宰偕命召公謂某曰此¶二人者皆所謂有所
不為者也其後二公果皆<md:KR4d0306_SBCK_047-25a>¶如所許云少而嗜書白首弗
厭凡聖賢大訓切¶於已者味之終身夜則黙誦病亦吟
<pb:KR4d0306_WYG_047-27a>
諷講道於¶家以諸經論孟大義警䇿學者於書禮記論
説¶尤詳其所成就後學甚衆博觀羣籍取其切用¶者㑹
粹成編謂法度之言自秦以前乃可矜式¶故有先秦古
書若干巻謂學士大夫不知兵則¶武夫悍將得矜所長
而緩急無以應變故有兵¶畧若干巻謂祖宗成憲為人
臣者所當講究故¶有皇朝要録若干巻其辭章根本至
理一言¶一句皆胸襟流出謂語孟中無難通之辭難曉<md:KR4d0306_SBCK_047-25b>¶之字故凡所著不為竒&KR1361;刻峭語而温純條鬯¶自不可
<pb:KR4d0306_WYG_047-27b>
及晚而好詩嘗賦進徳堂諸篇趣味幽¶逺而於一卉木
之芬馨一羽毛之皜潔輙寄興¶焉曰吾之自修當如是
也此豈茍為賦咏者邪¶奏議藹然忠誠讀者感動銘志
叙事有史法諸¶子裒其集若干巻藏於家公之在宗正
也修寧¶宗玉牒在樞庭修經武要畧先時修書官類不¶
經意將進則取具臨時公蒞職即悉力編摩後¶數歳乃
進呈大要多出公筆史院修高宗寳訓¶紀録過詳公刪
繁剪浮見謂得體後修孝宗寳<md:KR4d0306_SBCK_047-26a>¶訓遂専以屬公退自儀
<pb:KR4d0306_WYG_047-28a>
曹坐史館輒終日書垂¶成而公去議者又欲用司
馬温國公編通鑑故¶事俾以書局自隨或言國史出外
有禁乃止公¶娶邉氏進士友益之女先公二十有一年
卒屢¶贈申國夫人至性淑行公所為墓志墓在鄞¶縣某
里某山之原公薨遂合塟焉某年某月某¶日也子男四
喬某官後若干年卒肅某官甫某¶官商某官女四(云云/)
孫男五(云云/)始公嘗言所¶貴乎世家者非必七葉珥貂
如漢金張八葉宰¶相如唐蕭氏名位雖崇而不能皆賢
<pb:KR4d0306_WYG_047-28b>
何世之有<md:KR4d0306_SBCK_047-26b>¶若東都之袁楊二氏氣脉聫屬名徳俱隆則
可¶謂世家矣吾之先世雖出處之不侔然皆忠信正¶直
蔚有賢譽其不謂之世家乎後嗣子孫努力¶奮發不自
菲薄必欲追前人而及之亦足以為¶世家矣平居訓勵
諸子率此本意肅首躡世科¶甫冠多士公不以自喜至
其徳業有進與當有¶可紀則為加飯故士大夫言家法
者必袁氏為¶稱首云某之與肅同年進士也眡公寔丈
人行¶而於其徳學則願師焉嘉定中再同朝不鄙其¶愚
<pb:KR4d0306_WYG_047-29a>
以為可教故於嘉言善行多所親覿歳在甲<md:KR4d0306_SBCK_047-27a>¶戌持節去
朝辱公訪别於南山佛舍語及國¶事幾於流涕公之盛
心昭掲天日至今猶赫赫¶也公之塟慈湖楊公寔為之
銘於公大節摩冩¶盡矣顧其孅㣲委折有未備者維公
粹學偉行¶為時儒宗忠言至計有補宗社而爵命品秩
又¶已應易銘之典肅等將有請焉謂某盍為之狀¶慨念
疇昔誼不得辭雖筆研蕪廢猥瑣是慚然¶不溢美不失
實尚庶幾公平昔之志謹狀
<pb:KR4d0306_WYG_047-29b>
　　　司農卿湖廣總領詹公行狀¶
公諱體仁字元善姓詹氏其先光州固始人十<md:KR4d0306_SBCK_047-27b>¶八世祖
遷於建之武夷自公之父授室浦城張¶氏遂占數焉曽
祖澤民祖僎不仕父慥弱冠有¶異材鄉舉第一與五峯
胡先生屏山劉先生㳺¶相好也晚始得官為贛州信豐
尉金人窺邉丞¶相張忠獻公開幕府辟以從論兵事多
開納以¶公贈朝奉大夫公㓜出為伯舅後年二十一中¶
進士乙科大夫沒於京師䕶柩旋塟過時而哀¶不忘又
<pb:KR4d0306_WYG_047-30a>
持張氏祖喪三年經紀其家教仲舅以¶學鄉閭浩然歸
重調饒州浮梁尉屢獲盗如律¶郡欲上功非其志弗就
也為湖州歸安丞摧姦<md:KR4d0306_SBCK_047-28a>¶抑强貧弱得職又持張氏祖母
喪服除為泉州¶晉江丞程尚書大昌司馬侍郎伋相繼
為守尤¶賞異待以賔客禮郡有疑獄必諮焉公氣和色¶
温持論根本忠恕二公常敬聼梁丞相其郡人¶也雅知
公㑹入相薦公於上前召除太學録再¶歳遷博士時學
官皆天下選公周旋其間最久¶而成作人材亦最多除
<pb:KR4d0306_WYG_047-30b>
太常博士時方定髙宗¶廟諡或執堯宗之議堅甚公言
中興之徳莫盛¶於商高宗今以堯宗諡非惟於古經傳
亡据且¶使大行不得以中興之功自顯於萬世此禮官<md:KR4d0306_SBCK_047-28b>¶罪也議遂决遷丞攝郎金部光宗初輪對百官¶公具考
覈財賦源流以對請詔大臣以省濫員¶裁冗食節浮費
等事始於朝廷逹於州縣具為¶綱條品目使可舉行而
勿為浮議所沮要在本¶之以至誠惻怛行之以公平簡
易守之以堅確¶悠久使弊去而物論不駭事定而人心
<pb:KR4d0306_WYG_047-31a>
不揺庶¶幾制度既立財用日豐有詔令戸部稽考以聞¶
提舉浙西常平公謂浙右之有漕渠非止通餽¶運資國
信往来而已蘇秀常潤田之髙卬者實¶賴之於是開漕
渠濬練湖置斗門為旱澇備又<md:KR4d0306_SBCK_047-29a>¶以餘力立舉子倉剏安
濟院所活不可勝紀散¶鹽本錢數萬以紓亭戸之力歳
終鹺利倍増除¶左曹郎湖廣縂領始至激勵將帥使知
朝廷恩¶意湖廣楮幣視京劵為輕軍民患之日久公捐¶
貨泉百萬以權其直輕重始均明年就除司農¶少卿江
<pb:KR4d0306_WYG_047-31b>
上諸屯多貧匱公擇其累衆者増給餐¶錢不請益於朝
而用度足藏粟歳久至陳陳相¶因不可食公命簸其腐
投之江且廣糴以補其¶乏異時諸郡之𨽻縂所者賦輸
或不以時符移¶督償銖髪不貸公曰郡亡從出必取諸
民今幸<md:KR4d0306_SBCK_047-29b>¶蓄積有餘不至乏興弛以予民可也為條奏蠲¶
其負凡百餘萬而諸郡財力始寛武昌瀕江多¶水災公
與諸司同築萬金堤以防其溢人謂公¶儒者為政知濯
痍飫饑而已逃卒千人入大冶¶因鐵鑄錢亂幣法剽掠
<pb:KR4d0306_WYG_047-32a>
為變公語戎帥冝速討¶曰此去京師千餘里上請須報
賊勢張矣於是¶羣黨亟壞人始服公制變為不可及越
歳召歸¶班至則除太常少卿陛對首陳父子至恩之説¶
以感動上意其畧謂易於家人之後次之以睽¶睽之上
九曰見豕負塗載鬼一車先張之弧後<md:KR4d0306_SBCK_047-30a>¶説之弧匪冦婚
媾往遇雨則吉夫疑極而惑凡¶所見者皆以為冦而不
知實其親也孔子釋之¶曰遇雨則吉羣疑亡也蓋人倫
天理有間隔而¶無斷絶方其未通也堙鬱煩憒若不可
<pb:KR4d0306_WYG_047-32b>
以終日¶及其醒然而悟泮然而釋如遇雨焉何其和悦¶
而條暢也伏惟陛下神心昭融聖度恢豁凡厥¶疑情一
朝渙然若掲日月而開雲霧茂見皇極¶丕叙彛倫以承
兩宫之歡以塞兆民之望天下¶幸甚孝宗既上仙公帥
同列抗䟽請警蹕過重¶華親臨大祥之祭辭意尤懇懇
時有欲以正宗<md:KR4d0306_SBCK_047-30b>¶為大行諡者公言夀皇聖帝以旁枝入
繼事徳¶夀二十餘年極天下之養諒隂三年不御常服¶
漢唐以来未之有冝諡曰孝公深於禮故前後¶定兩朝
<pb:KR4d0306_WYG_047-33a>
廟諡異論莫能奪議者韙之阜陵將覆¶土公争以為地
勢卑不足以妥神靈時宰故知¶公及是議不合除太府
卿㝷直龍圖閣知福州¶擁節旄過家人艶其寵長樂地
大物繁而俗本¶易治前二千石用刑過差民慘不樂公
至盡解¶苛嬈物情便安浮圖之宫甲於東南命僧率有¶
常直公曰是賄賂公行也乃命各從公舉而境<md:KR4d0306_SBCK_047-31a>¶内始亡
債僧推廣社倉法以振業窮民以捄溺¶子之弊條約甚
備後莫能易居亡何言者及前¶山陵事罷郡屛居者八
<pb:KR4d0306_WYG_047-33b>
年時論紛紜處之澹如¶也徙居霅川酣飫圖史人莫窺
其際時有起胥¶史為大官氣燄熏燎掃門祈福者踵相
接公使¶浙右時實常為公役至是多方鉤致公公曰小¶
人乗君子之器禍敗亡日矣胡得以汙我其後¶果如公
言復龍圖知静江府春行視農見田¶器薄小不足以盡
地力乃為詢訪簡易之法物¶别為圖授之又為浚井導
泉以便行旅嶺外民<md:KR4d0306_SBCK_047-31b>¶貧財匱公撙節浮蠧為閣十縣税
錢一萬四千¶蠲雜賦朱膠等錢八千昭桂折布自建炎
<pb:KR4d0306_WYG_047-34a>
以來¶為民患公建請蠲免而二州民力始蘇占城真¶臘
相攻餘兵亦入瓊管公調兵且招而海道寧¶移守鄂州
州兵民雜居多强梗不奉法公治尚¶寛至是易之以嚴
曰此變通之術也除司農卿¶復縂餉事士懷舊恩鼓舞
迎拜歳比弗登民艱¶食公曰民病若此可以非職而弗
恤乎乃先便¶宜賑而后以聞邉警日急小夫憸人争承
間¶抵掌言用兵希用事者意公奏記廟堂具言兵<md:KR4d0306_SBCK_047-32a>¶不可
輕動請遵養以俟時皇甫斌自以世將家¶好大言公間
<pb:KR4d0306_WYG_047-34b>
語同列謂其事必敗時移屯襄陽軍¶行亡紀律公指謂
人此何異緑林下江之流已¶而果敗公之先識類如此
俄屬疾以開禧二年¶二月二十二日終年六十四公天
姿超邁志守¶卓然自擢第歸即從故侍講朱先生游講
質疑¶義其學以存誠謹獨為主造次弗渝嘗患世儒¶論
經多失本指曰惟皇上帝降衷於下民若有¶常性克綏
厥猷惟后此即天命之謂性率性之¶為道修道之謂教
也人能知此則知觀書之要<md:KR4d0306_SBCK_047-32b>¶而無穿鑿之患矣博覽群
<pb:KR4d0306_WYG_047-35a>
書自天文地理卜筮¶醫藥百氏雜説靡不通於渾儀漏
刻俱嘗親製¶以測驗皆合趙渙造新厯以獻公為作序
中書¶舍人黄公裳一見嗟異因以定交著象數縂義¶一
巻厯學啓䝉一巻莊子解五巻為文若不經¶意而明白
鬯逹根於理致雕鏤剞劂之語一不¶出諸口神識恬暢
喜論説古今遇佳士良友窮¶日夜語不厭聼者忘疲居
朝廷好盡言或議論¶盤錯衆相視莫敢先公輙為辯析
是非成敗無¶所諱亦以是賈憎於人惟一時賢俊氣合
<pb:KR4d0306_WYG_047-35b>
道同<md:KR4d0306_SBCK_047-33a>¶者常推敬周丞相當國公䟽納知名士三十六人¶
周丞相不能用已而多所収擢公之力也紹熙¶甲寅趙
丞相將定大䇿外廷無預議者獨諉公¶與左司郎中徐
誼逹意少保吴琚請憲聖垂簾¶為援立聖明之地其為
諸賢倚重如此然公立¶朝自信所學於辭受出處之際
尤不茍故雖仕¶再登朝而位不過卿列所韞未究卒抱
其志以¶終可勝惜哉公既歿而召至或謂公而不死必¶
嚮用矣嗚呼考公平生出處大致當衆賢用事¶時猶不
<pb:KR4d0306_WYG_047-36a>
能少貶以求合其能自詘於權門翕赫<md:KR4d0306_SBCK_047-33b>¶之日乎事無巨
細有不合於義必争其能無言¶於弄兵首禍之日乎使
公而¶(闕/)
　
　
　
　
　
<pb:KR4d0306_WYG_047-36b>
　
　
　
　
　
　
　
　西山文集巻四十七¶
<md:KR4d0306_SBCK_048-1a>¶
<pb:KR4d0306_WYG_048-1a>
欽定四庫全書
　西山文集巻四十八¶
　　　　　　　　　　　　宋　真徳秀　撰
　　青詞
　　　江東祈雨青詞(嘉定乙/亥五月)
旱魃為虐將貽卒嵗之憂昊天曰明願軫斯民之苦敬
慿法醮冀逹危誠竊念江東實連淮甸開禧兵釁流徙
最多嘉定年飢死亡相踵屬者豐穰之屢應居然凋瘵
<pb:KR4d0306_WYG_048-1b>
之未瘳迺自暮春以来久愆時雨之潤川源斷港阡陌
揚塵宿麥既枯將奚續食新秧未藝敢望収成静言盭
氣之傷和端自㣲臣之失政凡有災咎冝加不肖之軀
忍使生靈重罹莫大之厄惟妙造斡旋之甚易幸至仁
務憫之亟施沛然三日之霖救滋一道之命控忱以告
得請是期
　　　茅山祈雨青詞
五月不雨益深亢旱之虞百姓何辜將失有秋之望敢
<pb:KR4d0306_WYG_048-2a>
殚危悃仰籲穹旻伏以大江之東民生素瘠開禧而後
天變荐臻旱蝗饑饉者四三年餓莩流離者千萬計幸
髙明之旉祐獲豐稔之相仍然田疇蕪廢之尚多而倉
廪葢藏之甚寡故雖樂歳猶或咨嗟脱遇凶年將奚振
救公私共患寢食靡遑用蕆敬於名山以投誠於上帝
殄除妖魃丕降甘霖吏之不良固難逃於顯罰民焉可
憫願亟被於至仁瀝懇興辭鞠躬聼命
　　　下元水府祈雨青詞
<pb:KR4d0306_WYG_048-2b>
艱食是虞誰非望雨救民無術惟有呼天載念常暘之
菑莫如茲歳之酷自春徂夏甘霖未浃者累旬由江暨
淮赤地殆踰於千里種植之工盡廢螟蝗之孽將興井
無可汲之泉粟有驟騰之價皇矣上帝本垂溥博之恩
今此下民將履困窮之極願回哀愍洊賜滂沱以全大
造覆育之功以拯群生朝夕之命茲為忱禱尚冀矜從
　　　母疾愈醮謝青詞
莫親乎母實為命以相依葢髙者天惟盡誠而可動比
<pb:KR4d0306_WYG_048-3a>
迎慈壼就養公庭屬當垂暮之年偶得瀕危之疾呼醫
未效舉室如狂一心蘄造化之垂仁百拜望星辰而致
禱願捐臣身之筭以延母氏之齡鑪熏之燼未消嚢藥
之功已應豈繄人力亶荷神庥是用祗命羽流肅陳寳
醮以謝再生之造以祈方至之祥曰夀曰康期亦饗春
秋之永爰清爰静當愈䖍香火之修
　　　立冬日祈禳青詞(十月七日也至十七夜/有紫㣲垣宫室之夣)
民生多艱莫如所部歳事不稔未有今年始則烈日歊
<pb:KR4d0306_WYG_048-3b>
焚欲秧而莫可繼則飛蝗荐食雖種而亦空於今田野
之間已多溝壑之瘠張頥待哺盖尚餘數月之期發廪
勸分未足延一旦之命惟冀上天之仁愛俯矜下土之
困窮方冬而賜積雪之祥及春而布甘霖之澤使小大
之麥既秀且藩而髙下之田及時以墾至於掃除疫癘
之氣蕩滅螽螟之妖悉頼至仁宻回洪造庶幾有衆咸
獲更生臣猥以駑材繆將隆指自慚無術可救元元之
菑獨有竭誠期動髙髙之聼
<pb:KR4d0306_WYG_048-4a>
　　　丙子立春日設醮為母祈福青詞
天下之樂莫如以禄而及親人子之情尤欲其親之難
老敢瀝由𠂻之懇冒干播物之仁伏念臣母吴氏某早
厯艱勤晚膺榮養郊堙覃霈被恩命者再三歳厯推移
倐春秋之七十粗獲康寧之喜悉由覆幬之恩今者令
佈勾芒日逢甲子當萬彚泰通之㑹肇兩儀發育之功
惟盛徳之主生實從茲始為慈闈而祈福宜在斯時載
演冲科肅延真馭仰冀昭昭臨下之鑒俯矜區區念母
<pb:KR4d0306_WYG_048-4b>
之誠俾夀而昌長享承顔之奉及人之老敢忘錫類之
心
　　　上元節設醮青詞
六沴相乗雖隂陽之定數一民失所豈天地之本心属
者旱暵之餘繼以螽螟之孽蕪廢不耕者凡數千里困
窮無告者逾百萬人公私之力易殚振恤之恩難徧惟
賴髙穹之悔禍庶令有衆之更生今者四序闓端三㣲
肇始罄一心而歸敬為百姓以致祈曰雨曰暘冀均調
<pb:KR4d0306_WYG_048-5a>
而不悖我黍我稷俾種植以及時麥秋全載穫之功蠶
月有倍収之喜其於造化不費咄嗟嘘吸之功而彼生
靈獲免饑莩流亡之苦茲下愚之至望亦上聖之樂聞
敢瀝忱誠願回昭鑒
　　　丙子芒種謝麥禳蝗青詞
伏以宿麥登塲方欣續食遺蝗出土復慮挻菑盖當公
私赤立之餘豈堪饑饉荐臻之苦幸帝命以来牟之錫
俾民生均一飽之歡所期播植之是時庶保豊穣之可
<pb:KR4d0306_WYG_048-5b>
望倘螟蜷蟊賊或遂蕃滋則黍稷稲梁皆將殄瘁此有
衆所以驚呼而相弔而㣲臣所以恐懼而靡惶顧人力
驅撲之甚難惟天意轉旋之孔易願回大造申勅羣靈
丕降甘霖坐底驕陽之伏秉畀炎火永無遺育之存瀝
懇投誠鞠躬請命
　　　太乙醮祈雨青詞
八政所重食最為先一歳不登民猶告苦况新罹於大
歉咸共徯於小康豈虞七八月之間復有方千里之旱
<pb:KR4d0306_WYG_048-6a>
山川之雲欲合膚寸即離溝澮之水雖盈斯須已竭穟
將成者稿白苖方秀者萎黄詎堪凋瘵之餘洊失豐穣
之望私室之葢藏甚寡曷保生全公家之儲偫又空將
奚賑恤夙宵在念震懼靡惶非仰祈髙穹覆幬之恩殆
立見餓莩流離之禍敬陳寳醮肅按冲科瞻紫㣲太乙
以輸誠為赤子黎元而請命願敷潤澤亟起焦枯以昭
善救之仁以解倒垂之厄
　　　太乙醮祈雨青詞
<pb:KR4d0306_WYG_048-6b>
樂歳可期遽罹七月之旱驕陽甚熾俄為三日之霖仰
大造之至神與含生而共戴惟上下之憂莫逾於艱食
而古今之患尤甚於洊饑臣猥奉寛條適逢大歉睠赤
子困窮之衆幾至流離賴清朝賑恤之優僅能全活政
需一稔庶保更生而自入新秋乆愆甘霔山川之祠雖
徧雲雷之施竟屯一心蘄洪覆之垂仁百拜望紫垣而
致禱精誠甫罄膏澤已敷掃妖魃於方張起良苖於將
槁倘非上帝好生之徳孰捄下民阽死之菑敬上剛辰
<pb:KR4d0306_WYG_048-7a>
載陳寳醮以謝曲成之賜以祈終惠之恩曰雨曰暘願
常臻於協順有黍有稷俾咸遂於豊登庶令凋瘵之甿
浸躋富壽之域控忱以告從欲是期(嘉定丙子秋建康/旱大田龜折苖且)
(槁死人情相顧皇駭既禱於山川未應遂以後七月丙/戌用道家法醮太乙於賞心亭是日遲明隂翳時有小)
(雨空濛如絲遥望鍾阜諸山雲色潑墨近夜雨稍大而/風力悍怒震撼戸牖皆鳴雨霽止越翼日丁亥晴色愈)
(熾夜邀天文生范其姓者相與仰眡星漢范曰月行度/太髙雨未可冀也丙夜具衣冠望紫㣲垣齋栗百拜以)
(祈戊子夙興星斗爛然至暮雲氣益薄亡孅毫蒸潤意/晚上香宣詞磬折神位前黙禱良乆退即帟次少休候)
(兵忽踉蹌来告曰雨作矣起視簷間溜落如噴玉醮罷/乗雨以歸四鼓後益滂霈自是頻大雨槁苖復茂歳已)
<pb:KR4d0306_WYG_048-7b>
(有秋嗚呼以某之庸駑何敢言格天事然惟幽明精祲/之交一念貫徹誠有不可誣者盖自是益知暗室屋漏)
(之不容欺而戰兢臨履之誠/沒吾身而後已可也自警云)
　　　為母醮星青詞
天覆物以無私福豈容於倖致子為親而有禱情益出
於可憐願垂臨下之仁俯察曲衷之懇伏念臣母太宜
人吴氏某艱勤初載憂患半生禄雖及而年浸髙未極
劬勞之報疾常多而安日少每深危懼之懷比諏日者
之言載考星纒之運謂不無於屯否當豫至於祈禳重
<pb:KR4d0306_WYG_048-8a>
以㣲蹤屬將滿秩計其行役之際必在祈寒之時道途
有風霧之侵舟楫有波濤之險非藉生成之造曷臻康
㤗之休今者節紀下元日臨甲子肅醮儀而盡敬為母
氏以控忱冀誠懇之嘿通俾壽齡之増衍承顔順色永
諧定省之歡登髙臨深悉免顛隮之厄
　　　丁丑上元設醮青詞(時已改除泉/州未離江左)
伏以天為羣物之祖本覆育以無私春者四時之先乃
發生之自始敢為民而致請冀錫福之惟均惟江左之
<pb:KR4d0306_WYG_048-8b>
承平素稱饒樂自開禧而至令日浸益瘡痍戸口耗於
兵革之餘財力殫於饑饉之後都㑹之繁華未復矧曰
陋邦豐穣而愁歎相聞况乎歉歳臣自叨將指每極寒
心所愧駑材曽篾拊綏之術惟祈洪造曲垂矜憫之私
因歳序之更端肅奏儀而&KR2041;敬仰祈道䕃俯拯民囏三
登曰太平盡銷水毁木饑之沴百樂生治國漸還家給
人足之風
　　　泉州入宅青詞
<pb:KR4d0306_WYG_048-9a>
伏以便鄉假守叨被君恩將母之官獲修子職敢殫㣲
悃僣凟至仁伏念臣本以蠢愚曾㣲能解平生行已不
敢為持禄干進之謀一念通天粗知以濟物及人為事
甫上江壖之節更分海上之符昔者稔聞號稱饒樂之
地今焉寖異頗多窮悴之甿當入境之云初已炷香而
自誓願堅潔白公勤之操一洗貪婪媮惰之風丹𠂻甚
明白日可照然而身健始能任職家安乃可憂人爰即
公庭載陳法醮仰祈赫赫之鑒俯察區區之誠錫慈母
<pb:KR4d0306_WYG_048-9b>
以壽康俾合門之安吉庶幾不肖盡忘内顧之虞當竭
菲才一惟民隱之恤有臨在上此志敢渝
　　　太乙醮青詞
長人是職實深憫雨之懷銷變無方但切籲天之懇敬
慿法醮祗控忱辭言念温陵素乏可耕之壌雖當樂歳
尚多艱食之民况自頃年以来洊罹積澇之患公私共
困愁嘆相望臣猥以菲材甫茲假守志期阜俗方勉效
於撫摩政蔑召和乃遽愆於潤澤夙宵自省寢食靡寧
<pb:KR4d0306_WYG_048-10a>
雖甘霔之屢沾而大田之猶槁肆涓良日載演冲科瞻
紫㣲太乙以輸誠為赤子黎元而請命仰祈聖造俯鑒
愚𠂻惟望歳所以望霖惟憂民所以憂旱赦其煩凟賜
以矜憐雨施雲行願亟臻於溥洽家給人足庶共樂於
和平
　　　天慶觀祈雨青詞
臨民而思裕民莫急豐穣之願得雨而復望雨實由真
切之誠輙貢忱辭僣干洪造伏念臣猥叨誤渥擢守便
<pb:KR4d0306_WYG_048-10b>
州初無善政以慰羣情但有過舉以傷和氣故於蒞事
之始即致亢陽之菑朝夕省愆殆如焚灼雲霓在望何
啻渇饑亟䝉覆物之仁洊降及時之澤平壌已聞於沾
洽髙田猶慮於焦枯爰即真宫敬陳法醮冀垂矜憫更
賜滂沱百榖用成迄遂有年之喜烝民乃粒免貽艱食
之憂
　　　謝雨青詞
伏以累旬苦旱實深歳事之憂一雨通宵均被神功之
<pb:KR4d0306_WYG_048-11a>
施以欣以感且謝且祈伏念臣本乏技能繆司牧養自
慚秕政致盭隂陽之和屢罄精誠冀回天地之鑒仰䝉
赦宥俯賜矜憐觸石興雲俄隂威之亟變隨風入夜倐
膏液之潜敷少寛艱食之虞允荷大生之徳然而旱乾
既乆潤澤未深成始成終政有祈於妙造載沾載足願
更賜於甘霖諒惟覆育之仁何愛呵嘘之力
　　　上元設醮青詞
節名錫福敢萌徼福之私職在長民當致為民之禱仰
<pb:KR4d0306_WYG_048-11b>
祈穹昊俯鑒忱𠂻切念清源夙稱樂土珍竒畢集近聨
七邑百萬家生聚實蕃逺控重溟數十國粤從近載頗
異前聞稽天之潦相仍被菑者廣浮海之商罕至失業
浸多臣自玷承流每勤卹隱雖摩撫當殫於人力然斡
旋實頼於化工敬卜剛辰肅陳法醮願賜覆載生成之
大造盡除水旱癘疫之眚菑舟楫安行有風后川祗之助
室廬永保無祝融回禄之驚庶令凋瘵之甿復履阜康
之樂
<pb:KR4d0306_WYG_048-12a>
　　　為民祈安設醮青詞
天令或愆馴致札瘥之害民生何辠重罹夭閼之傷念
忝任於撫摩殆不勝其憂惻遣醫餽藥常切闗心遺粟
散緡曽無虚日雖勉修於人事終未弭於天灾是用䖍
抒丹誠仰於淵聼以仁救厄願推慈憫之恩變盭為和
亟賜嘘呵之力
　　　太夫人誕辰設醮
天覆物以無私固豈容於徼福子為親而有請庶可冀
<pb:KR4d0306_WYG_048-12b>
於垂仁敢攄一喜一懼之情庸致三沐三熏之禱伏念
臣母吴氏早罹憂患晚被寵榮烏哺雖勤未報劬勞之
徳駒隂甚迅浸驚遲暮之齡顧華髪之蕭然每丹𠂻之
惕若屬新元之肇始且誕日之載臨肅演真科䖍祈
道䕃増壽祺於有永膺福祉於無疆居髙聼卑願鑒惓
惓念親之悃舉此加彼敢忘老老及人之心
　　　捕獲海㓂設醮青詞
海邦寧謐忽驚劇冦之侵天道昭明旋告戎功之㨗妖
<pb:KR4d0306_WYG_048-13a>
氛頓掃鴻覆何窮伏念臣自玷藩宣每勤綏撫方欣庶
俗共由於安静之中豈意羣兇猝至於防閑之表聫舟
艦幾千人之衆距城闉纔百里之遙亟遣兵師分屯川
陸威聲既震吉語踵聞首惡當懲用正鯨鯢之戮脅從
可貸忍為玉石之焚曏非獲助於穹旻豈易収功於旬
浹肆慿法醮祗控謝忱尚祈遺孽之悉平庶俾後虞之
永熄四郊安堵各安耕鑿之餘萬賈連檣如行枕席之
上
<pb:KR4d0306_WYG_048-13b>
　　　中元節清源洞設醮
中元令序實惟敷宥之辰上聖至仁不厭為民之禱敢
因祗謝載控忱辭伏念臣猥以迂愚獲司牧養有民有
社常獨抱於隱幽曰雨曰暘乃幸臻於時若髙下之田
咸稔公私之慮少寛豈云昭格之能端自曲成之造肆
陳净醮祗薦㣲衷尚惟晚種之頗多更賴化功之垂軫
自今以始冀獲屢豐之穣所欲必從敢辭三凟之譴
　　　生日青詞
<pb:KR4d0306_WYG_048-14a>
母恩甚大欲報何窮天聼雖髙惟誠能動輙抒丹素僣
凟穹旻伏念臣繇一介之至愚賴二親而有立悲深陟
岵徒追慨於父慈禮謹循陔幸粗諧於母養茲臨誕日
載惕㣲衷念長育成就以至於今豈保抱携持可忘所
自載陳寳醮祗按冲科華髪髙堂願増畀耆齡之固春
暉寸草庶永處子職之共臣無任
　　　清源洞祈雨青詞
歳以稔聞已拜髙穹之賜雨弗時至又聞下土之咨
<pb:KR4d0306_WYG_048-14b>
輙恃至仁敢陳㣲悃臣聞詩播貽牟之頌史嚴無麥之
書葢於五榖之中此為最重必備四時之氣乃克有成
倘乖吕令之期難擬崆峒之熟今者仲冬將届嘉澤尚
愆未耕者既阻於翻犂已種者又虞於焦巷秋収百畝
僅醫眼下之瘡夏秀兩岐殆類中流之楫此而失望誠
可深悲仰祈大造之慈俯拯細民之苦寸雲觸石冀亟
示於威神三日為霖庶均沾於膏潤控忱以請從欲是
期
<pb:KR4d0306_WYG_048-15a>
　　　清源洞設醮祈雨青詞
愆陽頗甚慮二麥之失時法醮載陳為三農而致禱方
䖍恭而俟命俄霡霂以通宵豈愚誠足以動天繇聖造
存乎濟物然而旱乾頗乆既又潤澤未敷下田雖幸於
沾濡髙壌尚遲於播植敢辭再凟洊控一忱沛甘霔以
及時願終大賜貽来牟而率育共戴洪恩
　　　雲榭祈雨青詞
月紀仲冬宜寒而燠氣臨大雪欲雨而暘繇郡政之多
<pb:KR4d0306_WYG_048-15b>
疵致天行之失序悾忱雖切霈澤尚愆雲屢合而輙離
風漸休而旋作麥苖將槁井汲復艱近而有炎煬之虞
逺則有札瘥之患惕然朝夕殆若燬焚用瀝懇於髙穹
冀興憐於下土瑞霙積地非所敢祈甘澍連朝願言遄
應使有衆安生而可望則以身塞咎而弗辭稽首投誠
鞠躬聼命
　　　清源洞謝雨青詞
冬而禱雨盖前此之罕聞誠則通天頼至仁之易感初
<pb:KR4d0306_WYG_048-16a>
霏㣲而潤物旋霶霈以通宵百井泉甘溢於既涸之後
千畦麥秀蓊然將槁之餘倘非上聖之興慈孰俾下民
之䝉澤載沾載足已式慰於羣情成始成終更有祈於
法力
　　　太夫人誕辰設醮青詞
天鑒非遙惟盡誠而可格母恩甚大愧欲報而未能輙
控愚衷僣干穹聼伏念臣母太恭人吴氏法名早更憂
患晚被恩榮養泊千鐘粗謹凊温之職年逾七袠實深
<pb:KR4d0306_WYG_048-16b>
喜懼之懷念非控請於叢霄何以導迎於景貺惟春令
闓端之始肇陽和生物之功祗祓瑤壇宣揚蘂笈仰冀
慈仁之造俯垂覆幬之恩俾壽而臧長享承顔之樂及
人之老敢忘錫類之心
　　　安奉離明殿青詞
承流宣化所期庶俗之安消變弭菑全仗髙靈之祐顧
此阜蕃之郡且居炎燠之方每終夜以深思懼融風之
易煽雖人為當勉已粗謹於隄防而天意難知冀潜回
<pb:KR4d0306_WYG_048-17a>
於溟漠爰即棲真之宇載新執法之宫涓良日以奉安
瀝丹誠而叩懇仰祈妙造大庇函生擊壤相歡均被簡
簡穣穣之祉聚廬託處永無譆譆出出之驚
　　　東嶽清源洞祈晴青詞
臣聞民之可憫無若良農物之難成莫如嘉榖自始秧
而至既穗非膏澤無以滋其生迨垂穎而及登塲非烈
日無以堅其實惟均節而不忒斯順成而靡虧越從春
夏以來幸適隂陽之叙今歳將大熟而雨則過多溪壑
<pb:KR4d0306_WYG_048-17b>
至於溢流町畦幾於冒沒嗸然待哺不勝田野之情壞
於垂成必非穹旻之意敢抒誠懇䖍愬髙靈伏望憫其
終歳之勤勞賜以兼旬之明霽百里而半九十俾末路
之獲全甫田之取十千庶豐年之可必
　　　寺觀設醮謝晴青詞䟽語
雨以潤物過乎度則為災天維子民哀其窮而必救(䟽/云)
(甘霖本以潤物過則為災/諸佛切於念民窮斯必救)比以連隂之沴凛乎害稼之
憂奔走有祈顧答如響劃重雲而見白日六合清新弭
<pb:KR4d0306_WYG_048-18a>
駭浪而為安流百川順聼仰至仁之易感戴鴻施以何
窮屬當収穫之期不厭晴明之乆崇墉新積願克保於
歳功擊壌均懽其敢忘於帝力(䟽作/佛力)
　　　寺觀謝晴青詞䟽語
嘉榖告登既卜有年之慶連隂不已遽為積潦之菑不
勝朝夕之憂亟叩乾坤之造賴神功之宻運(䟽云不勝/怵廹之情)
(亟叩慈悲之造/頼威神之宻運)俾霽景之遄開波漲平疇昔幾壞於垂
成之頃雲屯髙廪今獲全於將失之餘愁歎頓舒歡欣
<pb:KR4d0306_WYG_048-18b>
相告用是肅陳净供(疏云/净醮)祗薦㣲忱曰雨曰暘願益臻
於時若有稷有黍更期遂於秋成
　　　代料院作生日設醮青詞
年開八袠廹暮景於西山誠竭一心叩至仁於北極敢
慿法醮庶逹愚𠂻伏念臣資禀甚庸志念多雜義利雖
嘗早辨而私欲易以移人學問非不究心而踐履未能
中道越繇近載浸悟昔非仰䝉善貸之恩俯賜曲成之
造無攝生之術而獲晚景之粗安無教子之方而叨世
<pb:KR4d0306_WYG_048-19a>
科之相襲詞館竊罔功之禄郎闈陞同正之員端循僥
幸之原悉自穹窿之覆肆當誕日肅按真科至敬無文
庸假蘋繁之薦隆慈易感冀全樗櫟之生俾否運之潜
消而餘齡之増衍臣當力圖新善期補曩愆味太上至
道之言不忘朝夕踐昔人方便之戒以訓子孫臣無任
　　　仙逰山謝雨詞
輕生嗜闘莫如南浦之民足食安居尤切西成之望嗟
亢旱厯時之甚乆幸甘霖入夏之甫均方力穡之惟勤
<pb:KR4d0306_WYG_048-19b>
俄兼旬之不雨平疇雖種恐立致於焦枯高壌未耕幾
盡成於蕪廢惟鄉俗人情之易動殆山川風氣之使然
斗粟之價稍騰奪攘且起百畝之收或失愁嘆奚堪方
共啓於㣲忱欲仰祈於大造深仁易感美澤遽敷阡陌
相望化龜拆而為膏潤室家胥慶易狼顧而為歡忻爰
即仙山肅陳法醮以謝曲成之賜以蘄終惠之恩二氣
均調迄底豊登之樂四民咸裕漸還醇厚之風
　　　仙逰山建醮青詞
<pb:KR4d0306_WYG_048-20a>
指湖湘而分閫深愧非材瞻霄極以陳情冀䝉宏覆伏
念某奮由寒賤本極凡庸敢圖坯冶之恩疊冒科名之
寵入聫禁從出奉詔條論功曽蔑於錙銖積釁已逾於
丘阜致嬰惨變奄及慈闈念咎畏威惟日虞於譴罰貪
榮倖進敢復覬於恩光詎意公朝未忘孤跡擢之次對
付以名藩茲涓日以戒行敢籲天而控懇川塗云邈况
當栗冽之期覆載何私願俾安全之幸俾早祗於職守
當䖍奉於官箴上焉赫赫之皇穹照臨孔邇下則巍巍
<pb:KR4d0306_WYG_048-20b>
之靈嶽顧盻可瞻誓堅對越之誠益勵首公之節庶蠲
民瘼少答國恩更蘄佑善之仁終成及物之志
　　　潭州上元建醮青詞
三元紀節茲臨錫福之辰十國為連適際牧民之始敢
殫誠而有禱冀䝉覆以均安伏念臣猥被宸綸叨分楚
服披圖按牒昔雖號於富饒問俗觀風今實多於愁歎
以非材而臨涖將何道以撫摩方弛擔之云初已炷薌
而自誓凡躬行之當勉如對神明茍民瘼之未紓若拯
<pb:KR4d0306_WYG_048-21a>
焚溺期少伸於志願以無負於選掄若雨暘寒燠之以
時與水旱札瘥之不作惟化工之是賴匪人力之可能
是用嚴三齋七戒以陳儀為一道九州而控請仰覬好
生之大徳俯矜難保之小民冨有倉箱俾遂西成之樂
聲無桴鼓庶寛南顧之憂
　　　湘春堂建醮青詞
藩維寄重懼勝任之維艱覆載恩深願控誠而有禱伏
念臣甫離憂患遽被恩榮既莫遂於忱辭遂冒當於隆
<pb:KR4d0306_WYG_048-21b>
委以數千里封陲之廣有百萬戸生齒之蕃林洞錯居
毎難帖服營屯列峙可後拊循凡而九郡之戚休皆是
一身之舉厝疚心思治殆寢食之靡遑節用愛人敢圭
銖之自奉雖為仁由已而成功則天仰祈生育之恩俯
賜安全之幸使身無灾疾而家用平康庶無私慮之牽
一惟民隱之卹誓竭公勤之素志迄成惠利於此方上
焉赫赫之皇穹鑒臨孔邇下則巍巍之靈嶽顧盻可瞻
茍畔斯言敢辭於罰
<pb:KR4d0306_WYG_048-22a>
　　　祈雨建醮青詞
職玷撫摩難勝二千石之寄民憂旱暵莫如七八月之
間敢瀝丹衷冒干洪覆睠此湖湘之凋瘵異乎江淛之
冨饒本乏盖藏况加科配故雖豐稔猶或嗟咨或惟一
榖之弗登立見羣生之告病幸自春而徂夏䝉賜雨之
以時早稲既収晚苖亦茂正需嘉澤庶迄全功粤繇邇
日以来忽苦常暘之沴懇祈雖切感格未能雲未合而
倐離雨方沾而隨止夙宵自省震懼靡遑即吉旦以陳
<pb:KR4d0306_WYG_048-22b>
儀籲髙旻而致請願垂矜憫亟觧焦枯當白露之將臨
俾甘霖之遄應實頴實栗遂為上熟之年成始成終敢
忘大造之力
　　　謝雨建醮青詞
一念在民惟豊穣之是願厯旬不雨則怵惕以靡寧矧
自入秋以来幾有常暘之虐遐想溝塍之涸竭不勝腑
肺之惔焚輙籲告於九旻每凌兢而百拜祗荷穹窿之
覆屢垂沾溉之恩觸石興雲變隂威於炎赫隨風入夜
<pb:KR4d0306_WYG_048-23a>
回膏潤於焦枯仰戴天慈敢稽醮謝然旱暵之期頗乆
而涵濡之澤未深嘉榖方華正須䕶養驕陽孔熾豈易
堪任冀上帝之好生憫下民之無告載霑載足迄成上
熟之年既庶既安浸還近古之俗
　　　生辰建醮青詞
歳月推移復值始生之旦夙宵震懼難酬罔極之恩輙
露㣲忱冒塵穹聼伏念臣蠢愚寡識樸鈍非材不自意
於遭逢廼積叨於榮顯惟覆載生成實乾坤之造而鞠
<pb:KR4d0306_WYG_048-23b>
育教誨繫父母之仁惕若省循蔑焉稱塞葢克肖其徳
然後為弗失其性而不辱其身然後能無忝其親臣之
自期固常有意年已幾於知命學猶愧於反躬屬當初
度之臨深切愚𠂻之感劬勞莫報方懷俯仰之慙宴樂
是娱敢惟世俗之狥爰假道家之典肆陳法醮之儀備
罄精誠冀䝉福祐修身進徳獲為名教之全人尊主庇
民粗究平生之素志自餘私禱不敢僣陳
　　　下元節天慶觀建醮青詞
<pb:KR4d0306_WYG_048-24a>
伏以十國為連濫膺南服之寄三時不害迄遂西成之
功繄庶俗之小康皆至仁之廣被伏念臣蠢愚寡識樸
鈍非材叨九重選擢之榮付一道撫綏之責兵民兼總
既負荷之維艱蠻獠雜居尤服馴之匪易所期一稔以
弭百憂曰雨曰暘荷天慈之昭答有黍有稷俾歳事之
獲全豈㣲臣感格之能繇大造斡旋之妙即下元之令
節按太上之冲科以謝殊恩以祈来貺降福祥於有永
銷菑沴於未形三登曰太平常底豐穣之慶百樂生治
<pb:KR4d0306_WYG_048-24b>
國再還淳古之風臣無任
　　　甲申上元設醮青詞
三元紀節茲臨錫福之辰千里分符實任宅生之寄敢
為民而控請冀䝉覆以均安伏念臣猥奉邦條倐周歳
籥顧慙菲徳每深曠敗之虞獨荷至仁倍費生成之造
雨方祈而輙霈年幾歉而告登瑞霙洊降於嘉平麗景
有華於元日仰戴穹窿之施益深祗懼之誠爰即公庭
載陳法醮冀精忱之昭格獲景貺之遄臻調二氣以孔
<pb:KR4d0306_WYG_048-25a>
時寑五兵而弗試祝融回禄無烟燄鬰収之災湘江洞
庭無風波覆溺之害閭里清浄溪峒晏寧末路璧全豈
獨守藩之幸遐方枕奠式寛當宁之憂臣無任
　　　建醮青詞(甲申四月十一日時有白氣出於/鴟吻恐為兵災之象故致禱焉)
職叨作牧慚非守土之材志切為民爰控籲天之悃伏
念臣猥䝉推擇繆任撫摩㓜學壯行但欲寸功之及物
夙興夜寐未嘗一念之謀身每務廣於上恩期亟還於
舊觀而臣材能淺薄智識乖踈雖懷憫俗之至情愧乏
<pb:KR4d0306_WYG_048-25b>
召和之善政里閭憔悴城邑蕭條歳非不熟而榖價反
騰歛非不輕而民財轉乏凛然終日抱此百憂况隂陽
或舛於運行而災沴間形於兆眹(直忍切/瞋上)皆繇不徳其
敢自文惟仰愬於上穹冀垂憐於下土誕錫和平之福
潜銷變故之虞雨暘寒燠之以時迄臻大稔辠疾烖兵
之不作咸遂小康第令民命之獲全何異臣身之䝉施
臣無任
　　　祈雨建醮青詞
<pb:KR4d0306_WYG_048-26a>
為政而宜於人媿乏召和之術不雨而至斯極敢忘省
咎之誠瀝血書詞鞠躬請命伏念臣猥慚迂陋繆任藩
宣明不足以察物情惠不足以蘇民瘼歎愁怨恨豈無
隱伏而未知寒燠雨暘致使運行之或盭惟今之旱職
此之繇已備舉於祈禳迄未臻於感格皆臣之辠有衆
何辜况難安者田里之生而易動者湖湘之俗縱令豐
稔猶費撫綏脱或饑荒將奚拯救凛然億萬姓之命繫
此一二日之間不勝疾首而痛心殆甚履氷而蹈火仰
<pb:KR4d0306_WYG_048-26b>
蘄大造俯鑒危𠂻霈甘霖於乆亢之餘活嘉榖於垂成
之際庶幾赤子獲逃溝壑之菑願以㣲軀獨被雷霆之
譴
　　　青詞(甲申六月二十/一日天慶觀)
旱方千里繇繆政之傷和哀籲九天為黎元而請命載
念湖湘之凋瘵夐殊江浙之富饒頻年皆稔則甿俗粗
安一日告饑則事變雜出在昔固嘗深病於今尤可隱
憂盖當糴貴之餘正切食新之望憊矣百鈞之重負日
<pb:KR4d0306_WYG_048-27a>
冀息肩惴然一葉之漏舟共期脫險倘或乖於所擬復
何恃以自存每殫朝夕之思不知涕泗之集敢載陳於
法醮用備列於危𠂻仰祈穹昊之仁亟拯生靈之厄勅
群龍而並起霈一雨以滂流遂作甘霖盡活嘉榖若㣲
臣之有辠豈顯罰之敢辭鐫爵秩而削年齡悉惟大造
之命全妻孥而安隴畆願保細民之生臣無任
　　　太乙醮青詞(甲申六月/二十七日)
恭以亢旱為灾嗟赫赫炎官之虐至仁可愬仰煌煌紫
<pb:KR4d0306_WYG_048-27b>
極之尊嚴三齋七戒以投誠為百姓羣黎而請命伏念
臣受材至陋竊寵過優雖存濟物之心愧乏召和之政
當祝融之用事俄妖魃之肆行不勝朝夕之憂深念公
私之計平凖之儲甚乏况已空賑糶之餘大家之積幾
何復告竭勸分之後欲脱窮民於乆困惟蘄新榖之倍
登殆猶痼疾之思痊更甚縲囚之徯赦左&KR0673;右粥望或
失於垂成寒耕熱耘功遂委於徒費既絶可生之路是
擠必死之塗雖下吏之愆尤有以召此豈上天之仁愛
<pb:KR4d0306_WYG_048-28a>
忍使致斯肅寳醮以陳儀瞻璿霄而瀝懇或生靈有過
幸務宥其愚㝠或分野當災匄宻回於造化倐起寸雲
之䕃霈為三日之霖盡活枯苖迄成豐歳庶幾鴻雁之
衆各保安居願以螻蟻之身獨當顯罰臣無任
　　　南嶽正殿建醮青詞
清朝假寵濫司十國之連繆政干和致貽千里之旱敢
抒丹懇仰冐蒼旻睠是湘郊實維楚服厥壌少腴而多
瘠其民易動而難安年雖屢登尚虞佩犢之警歳或小
<pb:KR4d0306_WYG_048-28b>
歉立有狼顧之憂粤繇季夏以来忽苦常暘之沴近則
長沙資陽之境逺則零陵瀟水之間綿數郡之相望越
累旬而不雨夙宵自省寢食靡遑比雖潤澤之數霑尚
慮邇遐之未徧載瞻喬嶽宻接層霄既雲氣之所藏且
神靈之攸宅爰即祠庭之邃就陳醮席之嚴冀赫監之
下臨獲精誠之上逹祝融天柱變隂靄於須㬰屏翳豐
隆奉神威而奔走俾列城之均浹庶一稔之可期甿俗
相安無匹夫之勿獲牧臣有辠豈顯罰之敢辭臣無任
<pb:KR4d0306_WYG_048-29a>
　　　太一醮謝雨青詞(六月二十七日醮七月初二/日夜占䝉許秋前賜雨初八)
　　　　(初九皆大雨中元謝且祈/十八十九雨二十四日雨)
寳穯將成俄苦惔焚之虐璇穹非逺輙殫哀籲之誠既
霈澤之維時敢涓辰而控謝伏念臣自罹亢旱每極隱
憂齋居幾及於五旬露奏豈惟於三凟盖荆楚荒凉之
有素而里閭貧悴之孔多職在長人當任牛羊之芻牧
志期阜俗忍令鴻雁之流離故切切於禱祈殆皇皇如
饑渇洪慈垂憫宻回造化之機膏潤應期大慰雲霓之
<pb:KR4d0306_WYG_048-29b>
望粟直為之浸减物情頼以少紓適中元令節之来臨
舉太一冲科而載演豈曰仰醻於大造所期俯瀝於㣲
𠂻惟甿庶之来陳與官僚之歸報雨或多而或寡未遂
均霑苖有秀而有枯尚虞難保更冀甘霖之相續庶幾
晚稼之獲全以終上帝好生之仁以捄下民垂絶之命
敢伸䖍請願賜恩憐於立秋處暑之間亟臻渥洽俾衡
嶽湘江之境共樂豐登
　　　南嶽青詞
<pb:KR4d0306_WYG_048-30a>
旱太甚以如焚備罄禱祈之悃天不言而善應迄垂沾
匄之仁仰戴隆恩敢忘祗謝伏念臣猥繇推擇繆任撫
綏既分閫外之顧憂常軫民間之休戚顧慙舛政上干
二氣之和馴致常暘幾遍三湘之境極夙宵而省咎如
疾疚之在躬誕即靈宫肅陳醮席為列城而請命頼洪
覆之垂休自入孟冬以来屢沾時雨之潤苖將枯而復
茂粟方貴而浸平雖遐邇不同或有全虧之地然盈虚
相補尚饑下熟之年既荷殊恩敢祈終惠葢頃屬惔焚
<pb:KR4d0306_WYG_048-30b>
之際嘗嘿思賑卹之宜欲殫一已之勞期建百年之利
必也豐穣之不失庶乎規畫之可行冀皇天后土之有
臨亟成㣲志俾赤子黎元之得所盡出洪鈞臣無任
　　　天慶青詞
旱太甚以如焚備罄祈禱之懇天雖髙而聼下迄成沾
匄之恩仰戴隆慈敢忘祗謝伏念長沙之境越繇季夏
以来盖愆亢者乆之亦焦熬之極矣臣忝任生靈之寄
不勝朝夕之憂屢控愬於穹旻遂獲臻於澤潤始焉不
<pb:KR4d0306_WYG_048-31a>
雨所以示儆戒之威終則有秋又以昭仁愛之意仰化
工之至妙訢民命之獲全顧已幸於䝉休尚有蘄於終
惠盖頃屬歊烝之際嘗嘿思惠飬之宜在其闉闍則欲
倣張詠賑民之法若時郊野則欲遵朱熹置廪之規不
辭一已之勞期建百年之利必也豐穣之不失庶乎規
畫之可行冀皇天后土之有臨亟成㣲志俾赤子黎元
之得所盡出洪鈞
　　　生日建醮青詞(甲申/)
<pb:KR4d0306_WYG_048-31b>
年幾五袠嗟老景之易侵身在三湘倐誕辰之再值當
常情宴樂之日實㣲生悲痛之時敢瀝丹誠仰干穹覆
伏念臣猥繇庸懵積有澆逾每蚤夜以兢兢殆氷淵之
凛凛念天地賦臣以此性必盡性然後無慙而父母生
臣之此身在立身豈容有愧顧年齡之浸廹廼徳業之
未充既莫報於劬勞詎能安於戴履屬當初度尤惕愚
衷爰仰叨於髙旻冀俯矜於末路俾自今而攸往凡有
志以必成居無疾恙之侵動寡悔尤之累操修合道粗
<pb:KR4d0306_WYG_048-32a>
無慊於前賢功利及人不虚生於斯世
　　　黄籙正醮青詞(乙酉三月自長沙/歸西山未赴召命)
涓辰蕆事有嚴金籙之科跼地投誠冀徹璇霄之聼伏
念臣曩罹艱棘復值灾迍嘗於壬午之春誕即西山之
麓肅陳法醮哀籲髙靈用追福於慈親且祈安於私室
仰䝉道䕃宻佑孤踪兩載于藩既兵民之胥恱一門被
澤復子姪之均霑除書荐下於昕庭愍冊増光於幽穸
竊省僥踰之幸悉繇覆載之恩屬暫還蓬蓽之居用敬
<pb:KR4d0306_WYG_048-32b>
修蘋藻之薦瀝肺肝而有禱冀穹旻之垂仁國歩方艱
願亟臻於綏靖聖圖有永期益底於延洪忠賢進而公
道顯行徳政修而人心順聼邉疆寧謐海宇清夷但令
斯世之舉安時乃㣲臣之至願干名慕利敢為私已之
謀尊徳庇民靳遂平生之志尚惟妙造賜以曲成臣當
勉竭丹衷力行素學夙宵一念常如上帝之臨夷&KR1361;百
為悉賴神明之助
　　　西山設醮青詞(乙酉自禮/部奉祠)
<pb:KR4d0306_WYG_048-33a>
入參侍從莫禆訪落之謀歸返田廬甫遂退休之志敢
攄誠懇僣凟穹旻伏念臣器識凡庸行能淺薄屬龍飛
之有作叨馹召之最先累疏辭榮既難回於成命一忱
思報其敢狥於私謀肆當奏對之初首陳狂瞽之論主
上嘉其忠讜許即施行臺臣指其辠愆匈加鎸斥迄從
寛典仍假寵章凡㣲蹤獲保於安全皆洪覆曲垂於庇
佑方息肩於弛擔正思過以杜門仰冀慈仁宻回大造
俾臣身無灾疾家用平康早窺至道之精㣲盡滌平生
<pb:KR4d0306_WYG_048-33b>
之疵吝危機弗作姑容安跡於山林拙守難移終願酧
知於君父
　　　西山再醮青詞(乙/酉)
星躔宻運固定數之莫移天道至仁惟㣲忱之可籲輙
控凌兢之悃仰祈覆育之恩伏念臣賦性顓䝉秉心戅
拙平生行已但求無愧於幽明一意愛君其敢畱情於
寵利縁憂思之太過致言論之失中上雖亮其無他衆
争指其有罪皆繇迷謬自取顛隮既被譴以来歸每省
<pb:KR4d0306_WYG_048-34a>
愆而思改廼厯家之推歩謂乾象之加臨尚慮挻宊未
能集福凛然終日方恐懼以自修考之古人尚祈禳之
不廢矧惟薄徳敢後投誠仰蘄大造之照臨俯鑒㣲衷
之怵惕赦其往咎許以後圖潜銷坎險之虞誕錫㤗亨
之吉孤忠直節早見察於朝廷弱質衰蹤獲自安於林
藪
　　　粤山入宅青詞(丙戌/九月)
蝸廬甫就冀臻居處之安鴻覆無邉輙控生成之禱伏
<pb:KR4d0306_WYG_048-34b>
念臣越自近歳廬於先塋比縁齒髪之日侵每懼隂嵐
之易染平時漫仕未嘗為豐培嚢橐之私一旦投閒安
得有營創室廬之力姑徹移於舊宇用補葺於新巢輪
焉奐焉敢效晉大夫之侈有矣美矣庶幾衛公子之規
雖無百堵之雄幸挹兩山之勝厥維吉壌畀自高穹既
諏日之惟良遂携家而托處潔誠一念祗謝三靈願垂
幬載之仁誕錫和平之福杜門省咎早見察於清朝講
學修身獲預聞於至道教子粗傳於忠孝生孫遄迓於
<pb:KR4d0306_WYG_048-35a>
休祥誓畢此生勤行衆善庶無負聖賢之訓以此醻天
地之恩
　　　母夫人祈壽青詞
髙堂華髪將臨誕育之辰寳笈冲科預控壽昌之禱凌
兢望賜俯伏陳詞伏念臣母太恭人吴氏某早厯艱勤
晚膺榮養七十春而復四實惟喜懼之年九五福之備
全正頼生成之造敬涓元日祗叩髙真冀延耆艾之齡
永享凊温之奉昭昭在上願不靳於垂慈老老及人詎
<pb:KR4d0306_WYG_048-35b>
敢忘於錫類
　　　保安設醮青詞
居官無補懼獲譴於幽明赦過有期敢投誠於穹旻伏
念臣猥慚愚劣積冒清華雖戒謹自將粗守不欺之節
然操持或戾豈無可録之愆竊自省循每深震惕惟上
聖以好生為徳而中元乃宥罪之辰肅蕆醮筵敬陳忱
禱冀䝉覆䕶俾逭憂虞上奉親慈願延眉壽下將孥指
均遂燕寧但無非意之灾即是殊常之福自餘僣悃不
<pb:KR4d0306_WYG_048-36a>
敢妄陳
　　　春祈設醮青詞
春者四時之首實肇化工食為八政之先最闗民命即
殊庭而蕆事控忱懇以致祈三登曰太平願格豐穣之
應百樂生治國漸還熙洽之風
　　　中元節祈安設醮青詞
伏以謭材無取誤分千里之符善最未聞幸畢二年之
戍獲全孤跡端藉鴻私伏念臣本乏吏能繆膺郡寄雖
<pb:KR4d0306_WYG_048-36b>
清白一節粗無愧於幽明然勤勞百為終自慚於疎拙
仰頼穹窿之施曲垂覆露之仁雨暘若時歳以屢稔盗
賊屏跡人亦僅安訖遂終更實踰素望是用肅陳净醮
祗謝髙真念受代之非遥將戒行之有日偏親華髪適
當喜懼之年逺役修塗願錫康寧之祉下至闔門之壯
穉均祈洪造之生成但無非意之虞即是殊常之福自
餘僣悃不敢妄陳
　　　黄籙醮青詞
<pb:KR4d0306_WYG_048-37a>
璇霄雖邈惟精誠可以感通金籙載陳於科教至為嚴
重敢干威譴僣露忱詞伏念臣本以蠢愚奮由孤賤荷
洪造甄陶之厚叨皇家爵秩之榮學雖篤而至道之末
聞徳弗充而虚名之徒竊稔成過咎罔自覺知連年骨
肉之挻災凋零已甚一旦庭闈之棄養痛悼奚堪方朝
夕自省於愆尤復父子俱嬰於疾疢凛淵氷而知警懼
覆載之莫容敬發丹衷跪陳寳醮果䝉矜宥亟底痊平
亶繇再造之恩畀以安全之幸属正月始和之際實天
<pb:KR4d0306_WYG_048-37b>
官賜福之辰祗演冲科用迎景貺惟先妣劬勞之未報
冀道力以超昇惟全家長穉之相依丐天慈之曲被更
推餘澤併逮含靈俾溥天率土之間咸安生聚暨曲泉
幽扄之下盡釋沉淪兹上聖好生之本心亦㣲臣及物
之素願控誠以請從欲是求
　　　太乙醮青詞
違南陔孝養之樂悵莫報於母恩瞻東極瑞相之尊願
䖍依於道力輙瀝哀摧之悃冀䝉矜憫之仁伏念臣亡
<pb:KR4d0306_WYG_048-38a>
妣某性禀惠慈行全懿淑事姑盡孝早彰刲股之髙風
教子成名無愧剪鬟之盛節一念惟勤於向善千金不
吝於濟人謂宜膺五福之具全廼僅止七旬之有四攀
號靡及荼毒奚堪長夜杳㝠恍不知其如往慈顔彷彿
空儼若於生存欲濟㧞於營魂用皈依於聖造伏望青
華注籙黒簿銷名或仍生福徳之門或徑列仙真之籍
茲為忱禱允頼洪恩更祈寳林蓮座之光普及泉曲酆
都之識念愚氓之蒙昧或堕沉淪變火翳為清源悉歸
<pb:KR4d0306_WYG_048-38b>
超度此上聖好生之大徳亦㣲臣控愬之至情瀝懇有
祈鞠躬而俟
　　　母夫人愍忌設醮青詞
昊天罔極莫報劬勞之恩春露既濡豈勝怵惕之念惟
歳元之不日實母氏之誕辰綵服稱觴記每歳歡娱之
舊縗裳捧奠愴於今變故之新驚華誕之重逢想慈顔
之如在茫茫長夜念遄返之無期浩浩蒼穹幸歸投之
有路肆陳净醮追㧞營魂冀䝉被於天慈蚤超躋於仙
<pb:KR4d0306_WYG_048-39a>
籍載念送終之重無踰治塟之先異夢有開既類牛眠
之兆逺期是卜將營馬鬛之封更祈列真覆幬之仁誕
受二氣冲和之正庶幾體魄獲安固於九原抑俾子孫
䝉休祥於百世
　　　黄籙十王表
母恩莫報徒切蓼莪之悲聖力無邉輙陳蘋藻之薦載
披悃愊䖍叩叡聪伏念臣亡妣吴氏性禀惠慈行全懿
淑事姑盡孝早彰刲股之髙風教子成名無愧剪鬟之
<pb:KR4d0306_WYG_048-39b>
盛節一念惟勤於奉道千金不吝於濟人謂冝膺五福
之俱全迺僅止七旬之有四攀號靡及荼毒奚堪長夜
杳㝠恍不知其如往慈顔彷彿空儼若於生存欲濟㧞
於營魂用歸依於真宰恭惟十王真君殿下職司地府
徳合天心願蠲已往之愆甄録平生之善或列仙真之
籍或生福徳之門仍冀慈仁徧加凡庶念蠢冥之冒犯
致墮沉淪變幽暗為光明悉歸超度此列聖好生之本
意亦㣲臣控愬之至情瀝懇有祈鞠躬以聼
<pb:KR4d0306_WYG_048-40a>
　　　十王表
伏以十真列位雖嚴地府之司一徳主生實體天心之
運敢殫忱悃冒凟威神竊以民本秉彛疇非好善情因
逐物乃至失真皆縁一念之差致墮九幽之苦業報雖
由於自作愚㝠實出於無知恭惟十王真君殿下聖徳
髙深神功浩博願垂慈憫俯徇懇祈推上穹覆育之仁
㧞下土沉淪之衆瓊章寳籙俾乗超度之縁火翳劔林
化作清源之境
<pb:KR4d0306_WYG_048-40b>
　　　仙逰山第一㑹黄籙醮青詞
天心溥博至仁常軫於黎元道教修崇聖㑹無逾於黄
籙肅殊庭而丕蕆罄忱悃以有陳竊以下土茫茫夐無
邉際衆生擾擾多積愆尤或三灾八難之縈纒或六道
九幽之輪轉孽雖自作情有可矜倘非祈赦宥之恩何
以度存亡之厄是用即真仙之勝境演太上之冲科連
晝夜以陳儀合幽明而控禱今兩淮荆蜀之壌兵革方
興五嶺劔汀之間疫癘大作凡賦形之有衆多隕命於
<pb:KR4d0306_WYG_048-41a>
無辜深虞變故之未銷以致流行之浸廣仰蘄仁聖俯
念生靈敷太極二五之龢潜祛沴氣轉陽九百六之運
遄格丕平生者有耕鑿飲食之安死者無沉滯煩寃之
苦匪但此方之䝉福併令率土之皆春咸頼至真宻回
妙造兢兢一念不勝對越之誠赫赫九旻願降髙明之
監
　　　太乙救苦天尊青詞
伏以按冲科於黄籙方蕆殊因瞻瑞相於青華敬陳忱
<pb:KR4d0306_WYG_048-41b>
悃維下民之賦質皆上帝之降衷繇因物以有遷致積
愆而罔悟一念顛迷之莫返墮入九幽百年歡樂之幾
何受報干刼孽雖由於自作情本出於無知仰太乙之
至仁實羣元之司命願垂慈憫俯徇懇祈現寳林蓮座
之光旁通幽隱化火翳劔山之苦同作清源
　
　
　西山文集巻四十八

<pb:KR4d0306_WYG_049-1a>
欽定四庫全書
　西山文集巻四十九
　　　　　　　　　　　　宋　真徳秀　撰
　　青詞
　　　上元設醮青詞
千里分符洊任宅生之寄三元肇序適當錫福之辰端
一意以致祈為羣黎而請命睠清源之吉壌本南土之
富州爰自邇年頓非舊觀七邑而二為煨燼十室而九
<pb:KR4d0306_WYG_049-1b>
乏盖藏畨舶罕来市㕓之失業者衆舡粟弗繼軍民之
仰糴者艱矧更旱暵之餘彌覺歎愁之甚臣起從詞館
復玷州麾雖懷及物之深誠未得裕民之要術屬臨令
節䖍籲髙穹耒耜方興願霈及時之澤釐麰將實冀全
率育之功融風息而閭井奠居駭浪平而舳艫交集俾
斯人浸有於生意則㣲臣均荷於至仁銷沴致和端有
蘄於造化奉公履正當無愧於神明
　　　丁亥生日設醮青詞
<pb:KR4d0306_WYG_049-2a>
㣲生多幸敢忘天地之恩大造難醻惟極晨昏之感肆
陳愚悃冒凟明威汎觀六合之間以及萬殊之衆人貴
乎物而臣獲為人士首乎民而臣叨為士力學者豈能
必第臣則薦玷於科名從官者鮮或遇知臣則誤塵於
禁近若臨政之悔尤謹寡與立朝之本末粗明罪當重
以反輕身幾危而復免凡茲僥倖悉荷曲成竊自省循
若為克稱爰即始生之旦僣殫祗謝之忱方仰戴於至
仁敢妄希於多福但祈覆露俾脱灾危得於閒静之中
<pb:KR4d0306_WYG_049-2b>
究乃聖賢之藴子方嚮學冀性識之日明婦未生孫期
冲和之早畀其他志願乆矣監臨惟益堅平日之心以
敬聼髙穹之命
　　　戊子生日設醮青詞
蕭然華髪已開六袠之期保此頺齡正頼九霄之覆敢
攄丹悃祗叩鴻鈞伏念臣猥以妄庸居然僥倖早玷兩
科之選已愧非材晚陪六職之聫更虞過分故任職必
期盡力而立朝不敢阿容謬戾既多悔尤難免幸逃深
<pb:KR4d0306_WYG_049-3a>
譴獲遂茍安顧頂踵之䝉恩豈涓埃之能報將臨誕日
豫蕆醮儀旉露衷忱懇祈造化星躔未順冀厄運之潜
銷年事浸衰願㣲軀之長徤教子粗明於忠孝生孫早
協於休祥仰覬慈仁宻垂廕佑樂天安土當恪守於舊
聞尊主庇民或少酬於晚節
　　　生日設醮青詞
父之愛子惟疾疢之是憂天之愍民茍籲號而必救既
拜更生之賜敢忘造化之恩伏念臣好善雖勤省思有
<pb:KR4d0306_WYG_049-3b>
愧賤齒已逾於四十弱息僅止於一人實為命以相依
且譍門之是賴頃縁迍否幾困沈綿不勝䑛犢之情尤
切傷弓之懼呼毉餌藥慮人力之難施請命祈哀知天
慈之可訴燔寳薫於清夜瞻璇極於層霄百拜投誠一
心控懇果䝉矜宥旋遂痊安茲臨初度之期仰戴至仁
之造肅陳净醮祗控謝忱臣男某伏望穹昊垂光聖真
敷佑堅其脆弱之質俾克永年開乃滯䝉之資俾知向
學不敢妄希於福禄惟蘄粗保於户門其在㣲臣亶為
<pb:KR4d0306_WYG_049-4a>
至足誓當父子相勉惟好事之力行天日實臨敢斯言之
自畔
　　　仙逰安奉北斗青詞
緬瞻圜覆唯璇璣之獨尊爰肖睟容即琳宫而蕆事於
以作千古山川之鎮豈特嚴一方香火之修㳙良日以
奉安按冲科而旉繹願令合境悉為富壽之民敢曰私
門獨覬生成之造
　　　求孫設醮青詞
<pb:KR4d0306_WYG_049-4b>
暮景將臨日徯生孫之慶髙穹可籲敢干育物之仁稽
首投誠鞠躬請命伏念臣謭庸無取忝幸獨多所當勉
務於操修其敢復懷於僥覬惟念續承之重每深蘄望之
私幸化工垂溥博之恩俾子舍有孶萌之漸根荄既兆
正須雨露之功坯冶將成允賴鈞陶之妙爰卜春元之
令序仍涓天喜之佳辰肅寳醮以致祈冀璇霄之嘿佑
蠲其灾害収十月之全功貸以冲和備五行之正氣庶
傳家之有托實被徳之無窮願寛僣凟之誅俯賜生成
<pb:KR4d0306_WYG_049-5a>
之造
　　　己丑設醮青詞
天威孔邇居懷祗畏之誠嵗序更端冀輯和平之福敢
攄丹悃仰凟皇穹伏念臣以一介顓䝉之資荷兩間覆
載之徳昔者叨榮而竊寵敢忘鈞播之至仁今焉負罪
以投閒亦佩玉成之深意每洗心而思咎期進徳以修
身所慮隱㣲之間不無差忒或犯幽𡨕之譴弗自覺知
屬履新元載㳙良日敬露禳除之禱願垂貸宥之恩自
<pb:KR4d0306_WYG_049-5b>
㣲臣犬馬之身逮闔門螻蟻之聚各蠲灾沴咸廸吉祥
俾當杜門退處之時而有玩志討論之益庶幾於道或
竊睹於萬分誓畢此生常堅持於一念
　　　祈雨青詞
大田將稔忽罹旱暵之災上帝至仁忍棄生靈之命爰
共殫於忱悃冀仰徹於穹旻睠兹浦城僻在閩嶠山谷
多而膏腴之壌狹陂渠少而灌溉之備踈里居鮮甚裕
之家蓋藏有幾鄰粟無可通之路轉販尤艱故於歲事
<pb:KR4d0306_WYG_049-6a>
之成虧尤切民生之利病粤從季夏乆苦常暘雖禳禬
之具修顧感通之殊邈雲方凝而復散雨欲作而驟休
倘霶霈之澤少稽將饑饉之虞立至載念戚休之同體
殆如焚灼之切身爰即道宫敬陳法醮願下雷霆之詔
申勅山川之神三日為霖亟救倒垂之厄百榖皆熟遂
為大有之年
　　　仙逰謝雨青詞
嵗功在望俄示罸於常暘天道好生旋垂恩而霈澤憂
<pb:KR4d0306_WYG_049-6b>
虞頓解訢戴何窮竊念此邦粤繇季夏時屬當於三伏
雨弗至者累旬既衆心所共隱憂豈㣲臣獨能安視思
饑由已本素志之所存憂國願豐敢閒居而遂替念既
徧求於群祀尤當控請於上穹爰即真宫敬殫愚悃荷
至神之降格俾甘霔之屢霑蕞爾寸衷安有動天之實
大哉元造實垂捄物之仁今蚤稼既幸復全而晚苖亦
方漫茂敢因祗謝併露忱祈白露將臨願時賜滂沱之
雨黄雲彌望庶迄成豐稔之秋
<pb:KR4d0306_WYG_049-7a>
　　　祈晴設醮青詞
隂霖過度方重隱憂洪覆至仁遄開霽景生成莫大訢
幸無窮維粤故區實閩壯邑然瘠土多而膏腴之壌狹
愿民少而争鬬之俗蕃頻年屢登僅爾帖㤗一榖不熟
遽已咨嗟况鄰邦紛擾之秋正羣情惶惑之際共期一
稔以弭多虞乃自首冬以來忽罹滛雨之害嵗功倘失
將立至於㓙荒氓俗易揺懼或從而騷動方蠲榖旦䖍
籲穹旻俄隂翳之屏除睹陽明之呈豁敬陳醮禮祗控
<pb:KR4d0306_WYG_049-7b>
謝忱仰干上帝之好生俯宥下民之多辟雨暘寒燠俾
無失序之愆辠疾烖兵潜泯未形之患獲保生靈之命
悉由造化之恩
　　　生日設醮青詞
我生之辰安在幸適際於嘉時帝降之衷有常懼難全
於正性敬修法醮䖍露㣲忱伏念臣蕞爾顓䝉居然僥
倖嵗行在戌與震位以協和命宿於辰有陽明之臨照
凡半生之忝竊皆大造之埏鎔材乏寸長積玷朝廷之
<pb:KR4d0306_WYG_049-8a>
寵咎盈百謫乃保山林之安顧在臣已極叨逾豈外此
敢萌希覬惟蘄道䕃俯逮愚蹤無疾癘以殃厥躬無災
害以撓其志優逰問學俾深䆒於精㣲持養身心獲漸
臻於純一期無悖聖賢之訓戒庶不孤天地之生成是
為罔極之恩敢控由𠂻之禱
　　　庚寅保安醮青詞
㣲生多幸夙䝉化育之恩新序載臨冀錫康寧之福敢
殫忱悃僣凟威神伏念臣本出單寒早居華顯雖頻年
<pb:KR4d0306_WYG_049-8b>
退處曽罪戾之未銷然舉室粗安荷生成之特厚居每
懷於思省敢妄意於僥踰屬此新年既以寅而易丑加
之大運將自夘而遷辰顧災祥未易測知在愚拙惟深
戒懼爰肅陳於净醮用祗籲於皇穹願垂矜憐拯濟之
仁俾免艱險屯危之厄倘一宗百口之衆俱保聚廬之
安凡勺水粒米之甘無非造物之賜當勉修於寸善期
仰答於三靈
　　　立春日仙逰安奉玉皇青詞
<pb:KR4d0306_WYG_049-9a>
璇霄有赫夙䝉徧覆之仁寳殿肇新爰舉慶成之禮併
陳忱悃仰冒穹威維時神景之祠剏於嘉定之嵗雖琳
宇之規模粗備亶號名區而玉虗之館御未嚴殊為闕
典叶衆誠而共建即元朔以奉安一境山川既從茲而
増重萬年薌火將燕及於無窮言念去冬以来適有鄰
封之警雖道里頗相悠邈而里閭未免震驚日須蕩定
之期共享和平之福惟好生者上帝之大徳而喜安者
下民之至情願軫鴻慈宻回妙造俾逺近氛埃之頓息
<pb:KR4d0306_WYG_049-9b>
而生靈壽命之獲全雞犬之聲相聞浸底阜康之俗蟲
魚之性各遂悉陶化育之恩
　　　生日設醮青詞
年齡向晚適臨誕育之辰氣運迭移正值舊新之㑹實
深祗懼輙露忱祈伏念臣猥以妄庸居然僥倖學問未
優而竊科名之寵材能何取而汙侍從之班積有愆尤
畧無稱塞雖投閒之滋乆顧揣分之誠冝方屏跡以杜
門庶飭躬而補過茲控籲天之請敢萌徼福之私獨虞
<pb:KR4d0306_WYG_049-10a>
星曜之照臨未臻協吉重慮隂陽之衝激或至召灾爰
祗叩於洪鈞冀嘿回於厄運家和身健併骨肉以俱安
盗息兵銷與鄉閭而共慶此惟至願仰匄曲成大造無
疆夫豈㣲生之能報餘年有幾尚期衆善之力行
　　　辛夘生日設醮青詞
道與貌天與形夙頼甄陶之化乾稱父坤稱母敢忘覆
載之恩爰屬誕辰敬攄忱悃伏念臣藐然凡陋奮自孤
寒徳薄而竊虗名材㣲而叨顯秩靖言僥倖每切兢慙
<pb:KR4d0306_WYG_049-10b>
茲䖍叩於髙靈敢妄希於多福世途方梗願早開寧謐
之期年事浸衰冀粗獲康彊之吉教子知承家之學生
孫無乏祀之憂仰紫極以投誠蘄鴻慈而從欲至仁&KR0636;
貸曲全螻蟻之生晚節保持益勉駑駘之力
　　　粤山入宅設醮青詞
坤徳主静懼干犯以罹殃天道好生敢䖍共而請命仰
蘄大造俯賜曲成伏念臣曩以舊廬徙於茲土雖蔽風
雨而避寒暑粗適厥居然奉齋祭以接神明則無其所
<pb:KR4d0306_WYG_049-11a>
不思量力之義輙為庀役之謀半載於茲衆工交舉闢
地雖寡在方隅寧免有妨閱月既多於時日豈能俱利
慮觸幽𡨕之禁莫逃譴罰之威載念孤蹤奮由寒畯陋
哉環堵之室固已有餘巍然數仞之堂豈其當作悖孔
氏求安之訓違孟軻弗為之言嘿自省循寔深愧怍敬
㳙良日祗按真科蹐地有陳冀至仁之垂宥聚廬並處
俾求世之無虞嗣續之生日蕃忠孝之傳弗墜屋廬幸
有敢同韓愈之誇車馬可容誓勉于公之徳
<pb:KR4d0306_WYG_049-11b>
　　　壬辰上元設醮青詞
三元紀節莫如春孟之先五福錫民願被天官之施輙
伸丹悃僣凟蒼穹惟粤山柘水之間自己丑庚寅之後
始焉鄰誓殃恐及於池魚繼以歳㓙危殆同於幕燕仰
䝉妙造俯芘含生既大田嘉榖之告登復近境妖氛之
頓熄豈伊人力悉出天恩爰即琳宮肅陳寳醮祗謝曲
成之徳更祈徧覆之仁二炁均調潜銷旱溢之變五兵
寢息各安耕鑿之常蠶麰得以倍収虎豹為之逺屏家
<pb:KR4d0306_WYG_049-12a>
給人足俾獲覩於升平天施地生其敢忘於化育
　　　上元設斗醮禳虎青詞
生靈何辜重罹猛獸之害昊穹是愬願垂洪覆之仁竊
念此邦比更多故嵗事饑荒之後雖一稔而未蘇鄰氛
震擾之餘幸羣情之少定豈謂負嵎之暴至有咥人之
㓙老㓜驚呼嗟籲天而莫救骨骸零落痛委地之可哀
田野為之膽寒樵蘇幾於路絶懼傷殘而未已豈禳禱
之可稽仰祈造化之恩亟拯黎元之命神功嘿運遂除
<pb:KR4d0306_WYG_049-12b>
南山白額之妖害氣自銷不待東海赤刀之祝
　　　中元仙逰建醮青詞
孟商令序適當宥罪之期神景殊庭寔維集福之地敢
慿净醮祗逹衆誠伏念臣某猥以塵凡居然晚陋霞裾
星弁既獲玷於道流琳館瓊䑓復嗣居於法席惟謹焚
修之職少酧覆載之仁屬中元三五夜之臨環諸里數
百人之衆並齋心而潔慮冀赦過以除愆或以士農工
商蘄安生業或為祖先親屬追㧞冥途厥志甚厪所求
<pb:KR4d0306_WYG_049-13a>
尤切既難拒郤謹為奉行伏望穹昊垂憐神明敷佑俾
生者獲五福康寧之祉而歿者無九幽沉滯之悲凡有
所祈各如其願旱乾極矣尤為切近之災雨澤沛然幸
錫豐登之慶庶安樂土之歡實戴髙真之賜
　　　謝雨青詞
旱為灾而屢禱既沐恩憐澤甫洽而復愆益深危懼敢
因祗謝併控忱祈臣等昨屬炕陽數干洪造旋被沾濡
之施少寛炎赫之憂早稼雖傷幸僅存之猶有晩苗甚
<pb:KR4d0306_WYG_049-13b>
茂尚小稔之可期方共戴於殊恩欲恪修於報禮夫何
不雨忽又兼旬老稚皇皇日俟頴金之秀晨昏切切停
聞炊玉之香儻所望之復乖將其生之莫保流離俶擾
何者無之危急存亡孰甚於此臣等比叩蒼旻之聼豫
陳黄籙之盟敢於福禄以有求但欲鄉閭之無禍願矜
忱悃亟弭亂萌惟一雨之霈然則羣情之安矣若風雹
霜蟲之害冀悉賜於蠲除諒天地父母之仁必不厭其
煩凟
<pb:KR4d0306_WYG_049-14a>
　　　生日設醮青詞
嵗月之運易流又臨初度天地之恩難報恐負宿心輙
殫懇懇之誠仰干赫赫之監伏念臣奮由孤冷本極凡
庸敢圖大造之矜憐俾以一生之僥幸材非可用廼竊
寵之特優罪有當誅復䝉恩而茍免祠館甫還於故秩
州符遽析於舊封嘿自省循若為答塞念昔立朝治郡
之日每以尊主庇民為心豈以末塗而忘素守所願始
終而䇿勵祗虞衰病之浸陵莫克有為真成自負肆當
<pb:KR4d0306_WYG_049-14b>
誕日䖍告髙真俾臣得衛飬之宜令臣無憂患之擾筋
骸强健可任國事以驅馳耳目聪明能察人情之幽隱
少施薄效有補明時奉身而歸訖全靖退之節傳家有
訓勉循清白之規
　　　玉皇三清殿祈雨青詞
伏以旱而望雨不勝廹切之情窮則呼天輙叩穹窿之
聼比以累旬之愆亢深虞多稼之焦枯幾遍禱於靈祠
迄未臻於嘉應今赫炎已極在髙田既鮮獲全倘霑溉
<pb:KR4d0306_WYG_049-15a>
少稽雖平壌亦將可慮維此億萬人之命繫在三五日
之間非仰愬於髙穹懼莫回於大造即仙山而齋宿瞻
帝極以懇祈仰冀至仁俯矜忱悃或災臨分野願宻賜
於轉移或罪在生靈匄曲垂於赦宥起龍神而奔走屏
妖魃以退蔵三日以往為霖大慰雲霓之望八政之首
曰食廣全溝壑之生
　　　北斗真武殿祈雨青詞
伏以凡民有生莫切豐年之望不雨斯極豫懐艱食之
<pb:KR4d0306_WYG_049-15b>
憂惟上聖之至仁為羣元之司命恭伸禱請願賜矜憐
霈甘霖於乆曠之餘全嘉榖於將枯之際庶獲成於中
熟實仰戴於殊恩
　　　謝雨青詞
旱當七月苗欲槁以可憂山起寸雲雨崇朝而遂徧獲
解倒垂之急端由兼覆之恩睠是窮鄉夙稱瘠土三隅
斗絶粟可往而不可来百室罄垂嵗宜豐而不宜歉屬
夏秋之方接蔚禾稼之相望盖數日以須成猶調飢而
<pb:KR4d0306_WYG_049-16a>
待哺實穎實栗共忻樂嵗之可期如惔如焚豈料亢陽
之為虐望雲霓而隕涕睇原野以傷心用赴愬於髙穹
冀興憐於下土果䝉孚答屢賜霑濡式寛旦暮之憂仰
戴乾坤之施念晚稲収成之尚早而秋陽赫烈之可虞
願深軫於至仁俾時䝉於嘉澤百里而半九十庶全末
路之危甫田之取十千終遂有年之望
　　　仙逰山設醮青詞
叨恩起廢俾游牧於清源厯吉問塗敢䖍祈於紫極伏
<pb:KR4d0306_WYG_049-16b>
念臣昔當彊仕嘗玷専城粗殫撫字之誠莫著藩宣之
績邦人亮其踈拙或至去思朝家滌其愆尤復加選任
既懇辭而弗獲將竭蹷以有行修程寢廹於嚴寒暮齒
更虞於多病顧惟𤨏質愧乏他長獨其一意於斯民時
乃平生之素志兩邑創殘之後正急拊摩羣生憔悴之
餘尤須拯捄願夙宵而盡瘁猶疾痛之在躬庶息呻吟
少蘇疲瘵冀大造賜保扶之力使㣲軀免灾眚之憂長
㓜均安川途無阻早逹明山之境以慰瀕海之甿潔白
<pb:KR4d0306_WYG_049-17a>
公勤誓益勵昔年之操安平冨樂期漸還故國之風
　　　泉州入宅設醮青詞
起廢復来獲撫吏民之舊揆才非稱惟蘄造化之恩睠
此温陵昔稱名鎮内環七邑生齒寔蕃外控重冥風濤
難測禁旅尤嚴於節制蠻商貴有以招懷凡御衆牧人
之方與恱近来逺之道倘非强敏詎免乖踈伏念某曩
玷専城時方强仕夙宵勉竭曽㣲政事之長始末保全
悉賴神明之力敢謂十六年之乆荐叨二千石之除憂
<pb:KR4d0306_WYG_049-17b>
患屢更已廹衰殘之境瘡痍未復可嗟窮悴之甿志雖
切於撫摩力恐難於負荷仰祈覆幬曲借生成俾某身
無疾疢之憂家有平康之喜庶専一意思濟羣生廸以
清明炤幾㣲而罔失錫之强健嬰繁劇以有為施為允
愜於物情惠利亟蘇於民瘼公勤亷白誓愈勵於初心
冨樂安平期早還於舊觀
　　　上元設醮青詞
朞三百六旬之日適換新春知四十九年之非浸驚暮
<pb:KR4d0306_WYG_049-18a>
齒敢殫悃愊僣凟威神伏念臣本以凡姿加之陋學荷
生成之特垕慚忝竊之大優材匪適時繆享無功之禄
徳非足已更叨過實之名積有愧於幽明致自貽於譴
責既投閒而置散每思㣲以省愆屬新律之載更懼餘
灾之未弭爰寓誠於寳醮用請命於皇穹仰冀慈仁俯
垂矜赦蠲除殃咎誕降吉祥俾身健而家安庶心寧而
志一杜門屏跡獲静處於丘園教子讀書共講明於道
義茲為志願敢復他求
<pb:KR4d0306_WYG_049-18b>
　　　春祈紫極宫青詞
春令平分豐功肇始當舉祈年之禮况逢閔雨之時即
太紫之真宫修上清之法醮匪僅循於故事實深徯於
殊恩盖今羣甿憔悴之餘正切百榖豐登之望非亟被
滂沱之澤何由施播殖之工仰覬天慈俯矜民命載沾
載足不愆東作之期實好實堅迄遂西成之慶
　　　清源洞三清殿設醮青詞
方春告旱實闗終嵗之憂濱海為州素乏上腴之壌矧
<pb:KR4d0306_WYG_049-19a>
自冬而至二月凡不雨者幾數旬比雖嘉澤之屢敷猶
苦髙田之未洽奈何開霽又復浹辰瘠土易乾加盛陽
之輝赫穉苗欲長乏積水之涵濡正當種蒔之時乃有
焦熬之意猶方孩而失乳將何道以能生臣是以疾首
痛心祈恩請命冀至仁之務惻回妙造於須㬰三日以
往為霖俾溥臻於霑足八政之首曰食庶可必於豐登
　　　州治設醮青詞
農功最急莫如春夏之交雨澤不時倍切生靈之望厯
<pb:KR4d0306_WYG_049-19b>
丹衷而控請冀洪覆之興憐惟此邦夙號於樂郊至近
嵗遽成於凋俗公私耗竭上下煎熬租簿弗登旬月之
儲何有商舟罕至斗升之直尚騰自載忝於州符每勤
求於民瘼嗟撫摩之無術獨抱百憂欲愁嘆之少紓惟
蘄一稔豈虞種殖之際廼有乾亢之灾髙壌未耕既成
稿白穉苖方秀浸覺萎黄無陂渠可以灌輸有風日為
之炎爍比親行於原野實痛切於肺肝若為銷變以召
和但有祈哀而請命皇矣上帝仁恩普及於昆蟲今此
<pb:KR4d0306_WYG_049-20a>
下民生意將危於絲髪當窮途而亟救豈大造之所難
願軫隆慈嘿回哀眷霈然甘霔膏此大田穡事以時庶
豐穣之可必牧臣有罪奚譴罰之敢辭
　　　設㕔謝雨青詞
民以食為天莫切豐登之望守視民如子居惟疾苦之
憂泣嘉澤之弗時而首種之不入一歳収成之計將墮
𦕈茫萬人饑饉之餘近在朝夕臣是以履郊原而震惕
瞻雲漢以悲傷欲蘄紓患於生靈惟有祈哀於穹昊祓
<pb:KR4d0306_WYG_049-20b>
嚴公宇敷列醮筵蘂笈琅函正宣揚於清夜玉漿瓊液
俄飛洒於層霄甫及兼旬之間數䝉㴻雨之應大矣曰
生之徳捄此垂絶之人既拜殊恩敢稽祗謝顧惟瀕海
之地土脉易乾重以盛夏之時炎威有赫願俾梅霖之
相續庶幾穡寳之用成和氣致祥不爽隂陽之序富歳
多賴寖興仁遜之風
　　　離明殿設醮青詞
煌煌執法之星威靈有赫奕奕明離之殿欽奉素嚴属
<pb:KR4d0306_WYG_049-21a>
當炎煥之時敬飾祈禳之典念茲南服實曰温陵地處
盛陽之方常多燥烈海有颶風之害每懼煽揚欲期比
屋之奠居惟仰髙真之敷佑願垂道䕃溥及黎元既庶
既安永熄祝融之警時暘時雨併銷旱魃之虞
　　　雲榭設醮祈晴青詞
農方望歳幸蚤稼之告登政有干和致隂霖之為沴洗
心思咎頓首祈恩伏念臣再忝郡符屢周月琯曽微惠
利俾民瘼之昭蘓獨有愆尤煩天威之譴告始則示常
<pb:KR4d0306_WYG_049-21b>
暘之罰今焉召滛雨之灾皆薄徳之自貽豈至仁之所
欲旱幾成而復挽既荷曲全榖已熟而可収忍令遽失
願軫生靈之命俯垂化育之恩宣陽曜以破昏霾揚清
風而散蒸鬰錫以兼旬之霽保其終嵗之功若其獄訟
之滋繁與夫刑罰之乖戾幽枉之情豈無未逹歎愁之
氣或有未伸初非有衆之辜時乃㣲臣之辠恐懼修省
誓殫朝夕之誠覆載生成永賴乾坤之造
　　　雲榭設醮謝晴青詞
<pb:KR4d0306_WYG_049-22a>
曰雨曰暘洊拜璇穹之賜有祈有報用嚴寳醮之陳頃
值隂霖懼傷嘉榖爰即侵雲之榭敬修請霽之儀寳炷
初升䖍叩九霄之聼烏輪有赫遽騰六合之光開麗景
以彌旬収全功於一稔厥惟大幸敢昧隆恩更祈覆幬
之仁俯矜凋瘵之俗五榖熟民人育屢錫豐年百室盈
婦子寧長為樂土
　　　秋賽紫極宫設醮青詞
再命為州每深憂於黎庶一誠望嵗知幾凟於神明旱
<pb:KR4d0306_WYG_049-22b>
方熾而嘉澤隨潦未収而晴光煜敢云薄徳能感格於
帝心獨賴至仁寔哀矜於民命錫之一稔活此羣生公
私之計少寛覆育之恩莫大敬陳菲報併露忱祈無風
雨蟲螟之菑以全晚節有黍稷稲粱之慶迄用康年
　　　生朝設醮青詞
覆載無私豈待求而降福天壽不貳惟自勉於修身屬
此始生敢云妄禱念薦分於符竹已浸廹於桑榆獄訟
昔簡而今繁非精力莫能剸决財計昔充而今匱非智
<pb:KR4d0306_WYG_049-23a>
慮不可斡旋一日弗勤則弊易滋一事弗親則情易壅
懼㣲躬之難强兾大造之嘿扶俾常强徤而清明庶克
從容而醻酢矧為仁由已而成功則天臣之此来豈有
他念凋瘵者望其蘇息愁歎者欲其歡愉雖殫朝夕之
勞期還舊觀匪頼神明之佑曷遂初心三農已幸於告
登二氣更蘄於不忒海無駭浪里絶驚塵用足而志以
成刑清而人自化粗収薄效不徒垂老之重臨少慰羣
情即獲奉身而蚤退
<pb:KR4d0306_WYG_049-23b>
　　　離明殿設醮青詞
視民由已每慮患於未然修祀以時冀䝉休之有永惟
泉為郡在閩最南炎燠之氣在四序以常多震蕩之風
或連朝而弗息倘非賴上聖髙真之佑何以免祝融回
禄之災爰卜季商敬修净醮仰蘄赫赫之鑒俯芘林林
之氓比屋相望各遂和平之樂聚廬託處永銷譆出之
虞
　　　黄籙醮青詞
<pb:KR4d0306_WYG_049-24a>
嵗獲豐穣祗戴璇穹之施禮嚴報謝敬修寳籙之科輙
至日以陳儀為邦人而輯福伏念臣職叨作牧志切念
民昨屬莫春乆罹亢旱嘉種尚難於入土大田敢覬於
有秋載瞻雲霓若隕淵谷蠢蠢黎元之衆將何以生皇
皇上帝之仁必非所忍願霈及時之澤迄成大有之年
果狥誠求始猶響答天地之裕萬物豈以為恩臣子之
薦寸忱亦云寓敬當黄宫之紀節即琳宇以告䖍三日
九朝用道家最盛之典一封七聚兾天覆無窮之休隂
<pb:KR4d0306_WYG_049-24b>
陽之聚靡愆旱溢之菑弗作天吴效職䕶舟楫以安行
回禄戢威保室廬而聚處矧鄰疆之相屬有狡衆之未
馴懼或至於蔓延匄亟臻於綏靖四境之塵不動復見
太平百蠻之貨畢徠重為富國臣雖叨易鎮敢有遐心
閩粤之壌本同均在十連之役造化之功無外願回一
道之春
　　　普度青詞
遺民何辠横罹鄰冦之殃舊郡重臨思拯冥途之苦用
<pb:KR4d0306_WYG_049-25a>
伸追㧞各冀超昇嵗在丑寅之間盗作汀樵之境承平
歳乆既武備之弗修醜類日蕃致妖氛之浸廣惟時徳
化以及永春宻連竊發之區旋被侵陵之禍兵戈匪練
誰知禦賊之方官吏相先自作全軀之計委群氓於鋒
鏑之下舉二邑為煨燼之餘游魂蕩於太空枯骨暴於
曠野凄風急雨諒多號噭之悲厚地重泉更抱幽沉之
歎念此淪亡之衆皆嘗撫字之人豈憫惻之亡情幸歸
依之有路屬修崇於黄籙敢籲告於紫皇凡厥同時暨
<pb:KR4d0306_WYG_049-25b>
於諸郡有𨽻名於黒簿悉度命於朱陵北鄙鬼羣無復
乆淹之繫西方淨土舉為極樂之游
　　　甲午仙逰設醮青詞
奉藩弗績誤蒙九陛之知賜召使還猥與六官之選懼
莫酬於主眷庸祗叩於天慈伏念臣昨在初元嘗参近
侍屬值權姦之顓政惡聞讜直之盡言一斥七年始叨
牽叙載更兩鎮方效撫摩適公朝盡起於名流而孤跡
亦塵於華貫控辭靡獲圖報惟艱既不敢矯激以近名
<pb:KR4d0306_WYG_049-26a>
亦不敢低徊而循利惟厚集精誠庶幾於感格而宻陳
忠益兾見之施行上有俾於國家下有澤於民物臣之
願也天實臨之仰匄至仁黙垂洪覆獲清衷之洞照俾
素藴之盡伸得時則行肯負平生之自許奉身而退終
期晚節之蚤休
　　　告斗祈雨表
伏為臣等所居建寧府浦城縣乆闕雨澤䖍伸醮告者
旱而望雨不勝怵廹之情窮則呼天冀徹穹窿之聼臣
<pb:KR4d0306_WYG_049-26b>
某等誠惶誠恐頓首頓首乃睠浦城之境越由季夏以
来甘霔乆愆亢陽遂極協公私而共禱雖潤澤之屢沾
泉乾而土弗濡未幾涸竭日炎而風亦燥有甚灼焚既
髙原下濕之皆枯將早稼晚苖之俱瘁望雲霓而蹙額
瞻田野以傷心痛惟貧窶之甿甫遭饑饉之厄幸去冬
之一稔猶瀕死而復蘇正須保養之功庶有安全之望
倘重罹於㓙歉必立至於顛隮靖言何辜遽至斯極矧
民情自古以難保且鄉俗在今而易揺茍生理之或窮
<pb:KR4d0306_WYG_049-27a>
恐禍幾之遄作蠢蠢黎元之命殆幾絲髪之危皇皇后
帝之仁忍視塗炭之酷期嘿回於造化用哀籲於聖真
恭惟大聖北斗七元尊帝君斟酌一元綱紀七政念此
土菑傷之未乆而斯人瘡痏之尚新申勅羣靈大敷渥
澤使欲槁之禾復活而垂成之榖獲登寔與函生均䝉
再造臣某等切循平昔積有愆尤顧省已之多慚甘以
身而受罰若蠢愚之罔識蘄赦宥而弗誅普推滌蕩之
恩俾逭流行之數賜以樂嵗悉為全人臣等祗荷曲成
<pb:KR4d0306_WYG_049-27b>
誓當加勉神明森列敢萌自昧之心貧富相資深戒不
仁之習臣等無任瞻天仰聖激切屏營之至
　　　祈雨醮詞
伏以萬民之天所仰莫如穡事之艱六月之雨不時深
懼田功之失控誠以禱從欲是求睠茲百里之區寔在
七閩之首山崇川駛粟可去而不可来民悍俗頑嵗冝
豐而不冝歉昨縁霜隕有害秋成一朝而攘奪並興殆
幾挻變纍載之盖藏悉罄僅足捄饑幸禾麥之繼登與
<pb:KR4d0306_WYG_049-28a>
里閭而胥慶然榖直之騰未减而民力之困自如非大
有之屢書豈小康之可冀廼繇季夏驟苦常暘多稼垂
成猶日望嬰童之長甘霖弗績是頓虧乳哺之功儻拯
捄之少稽將危亡之立至不勝震懼有甚灼焚爰率籲
於上穹兾興憐於下土勅羣龍而並起掃妖魃於方張
大雨時行願弗愆於月令烝民乃粒實共戴於天恩
　　　仙逰告斗表文
伏以自夏及秋乆被亢陽之虐維北有斗實司元氣之
<pb:KR4d0306_WYG_049-28b>
權敢干再凟之誅冒控一純之請臣等誠惶誠恐頓首
頓首竊以運行之數歳無常豐譴告之威天有定命所
當恭聴其可用陳曽未越於浹旬輙洊干於霄極盖誠
有甚切而勢有至危念自叨將指以來嘗數任捄荒之
責常平可以振廪鉅室可以勸分或請命公朝有分頒
之錢粟或告糴鄰境有畢凑之舟車故雖逢嵗之甚囏
尚克拯民於垂死乃如敝邑亶謂窮塗四事一無將奚
相恤頻年屢稔始幸苟安當去載之告饑尚宿藏之可
<pb:KR4d0306_WYG_049-29a>
仰茹草齧衣已弗忍聞掊鎻刼糧幾莫能遏豈容今日
更值㓙年此㣲臣極朝夕以隠憂而壹志幸神明之垂
憫今早稲之存無幾而晚苖之損亦多願一再信宿之
間亟䝉大霈庶十萬生靈之命猶獲少延恭望大聖北
斗七元尊帝君嘿運璣衡潜移氣數乗立秋處暑之際
敕興雲致雨之神敷降甘霖俾成中熟臣等以憂國願
豐之素志加與民同患之至情故寧九殞觸雷霆之嚴
兾或萬分回穹昊之聼救災解厄之惠苟衆共以獲全
<pb:KR4d0306_WYG_049-29b>
奪禄减筭之刑雖獨當而無憾臣等無任瞻天仰聖激
切屏營之至
　　　祈雨醮詞
亢旱為灾由下民之有罪洪恩敷宥仰上帝之至仁竊
念鄉邦乆愆時澤田疇枯涸盖幾干畝之相望父老驚
嗟謂數十年之未睹公私交禱朝夕靡皇至洊貢於緑
章以冒干於紫極雲蒸雨降幸數獲於感通虹斷風醨
輙復為之霽止外里間聞於沾足近郊仍苦於焦熬泉
<pb:KR4d0306_WYG_049-30a>
乾而井汲甚艱川竭而機舂俱廢粟直騰踴人情憂危
今早稼多傷已非上熟而晚苖未槁猶望曲全用僣凟
以再三兾興衰於衆庶赦其必死予以更生賜之三日
之霖徧及一同之境臣等夙縁愚懵積負愆尤瀝血書
詞庶徹神明之聼洗心思咎敢忘覆載之恩仰兾穹慈
俯從卑悃(八月後雨晚禾/獲全次年不歉)
　　　紹定三年庚寅正月天慶觀祈禱弭盜告神疏
　　　　文
<pb:KR4d0306_WYG_049-30b>
　　　　伏為汀邵之㓂近犯長平等處為大軍迫逐
　　　　皆已出境又聞南劍管下官兵獲捷生擒賊
　　　　首謹詣三清寶殿䖍伸懇禱者
嵗當登稔方忻庶俗之安吏失拊循忽告鄰邦之警始
臨汀而及邵武延將樂以迫沙陽甫更半歳之間遍擾
數州之境生靈何罪多荼毒於干戈老㓜相攜或顛仆
於溝壑比由間道遽越近封幸王旅之鼎來致冦兵之
潜遁然而狡謀叵測虐燄未衰倘非聖造之宻扶曷底
<pb:KR4d0306_WYG_049-31a>
戎功之克㨗敬趨净宇哀籲髙靈願垂天地之恩嘿借
神祇之&KR0135;俾羽林熊渠之衆得奮機謀雖風聲鶴唳之
聞亦皆震讋盡熄鯨鯢之擾復安鴻雁之居耕稼及時
不失厚生之望里閭按堵潜消幸變之心
　　　告斗醮青詞
性均物則本由帝之降衷吏失威懷致陥身而為賊始
以捕鹽之峻繼之賞盗之非汀冦先摇邵郡從而煽動
劍民既擾建民亦以震驚甫逾半載之間遍蹂數州之
<pb:KR4d0306_WYG_049-31b>
境莽為丘&KR0469;者殆干餘里戕於鋒刃者知幾萬人流血
幾於成川僵屍至於盈野雖曰下民之孽有以致茲仰
惟上帝之心夫豈忍此吉涓良辰哀籲至真願軫慈憐
俯垂芘佑或生靈有罪特推蕩宥之恩或分野當災嘿
賜轉移之造上俾師徒之克㨗下令醜類之服馴潜銷
好亂之風亟歸嚮化之俗豈惟南浦訖免纎塵之驚坐
使全閩俱還樂土之舊
　　　黄籙建壇青詞
<pb:KR4d0306_WYG_049-32a>
緑林煽禍嗟鄰境之罹殃黄籙薦誠兾髙穹之垂憫屬
舉告盟之禮敢殫哀籲之辭惟時汀邵之民本非好亂
况值聖明之世皆欲安生祗縁牧御之乖宜致使披猖
而為患兩邦相接半為煨燼之餘萬姓何辜殞於鋒鏑
之下虐燄既延於劍水妖氛幾及於建陽泉壌幽沉痛
矣銜寃之鬼道塗顛踣傷哉失業之人深虞厄運之未
銷惟頼皇穹之可愬願嘿回於造化以普捄於生靈逺
而閩部之八州近則浦城之四境兵戈頓息冦&KR1373;弗侵
<pb:KR4d0306_WYG_049-32b>
田里相安耕稼自若凡彼失身而從賊亦皆悔過而為
民本業爭趨有渤海雞豚之樂舊汙悉變無崑岡玉石
之焚
　　　黄籙祈晴青詞
民命獲全端頼神天之造醮儀將舉豫惟隂雨之憂盖
𤣥元大教之相傳維黄籙真科之最重方肆筵設席期
昭格於神明儻霑服失容惟有虧於禮敬矧招魂而施
食乃除地而為壇欲普洽於幽㝠尤深蘄於澄霽仰兾
<pb:KR4d0306_WYG_049-33a>
髙明之監俯矜懇切之忱勅暘谷以騰暉命雲師而巻
祲晴光炳煥相望七八日之間曠典圜成式慰千萬人
之願
　　　正醮青詞
事機方急共伸哀籲之誠造化宻移亟霈更生之澤既
漸臻於寧晏其敢昧於曲成恭修黄籙之科僣凟蒼旻
之聼臣等昨縁鄰冦横逞兵鋒近騷武陽劍水之間逺
躪臨汝盱江之境深慮豺狼之罔測或伺鄉邦不量螻
<pb:KR4d0306_WYG_049-33b>
螘之至㣲輙干穹昊深仁憫惻妙道斡旋麻沙方燬而
王旅適来譙城雖陥而賊徒遄返諸將奮貔貅之勇㨗奏
踵聞羣盗即鯨鯢之誅&KR0495;威頓屈昔慮㴞天燎原之莫
制今猶摧枯拉朽之匪艱亶繇天意之嘿回故使人謀
之克濟凡父子弟兄之相保與比閭族黨之俱安自頂
踵皆出生全豈毫髪所能報塞屬當令節敬踐舊盟以
謝殊恩以祈終惠今江淮千里有未熄之妖氛而汀贛
兩邦有僅存之餘孽願垂眷佑亟遂敉寧俾國勢逾磐
<pb:KR4d0306_WYG_049-34a>
石之彊而民生獲奠枕之樂歳功告儉更虞溝壑之流
離兵餉甚殷日望干戈之寢息仰兾上帝好生之徳俯
捄下民阽厄之菑風雨均調載錫屢豐之慶乾坤清晏
復見升平之期
　　　太乙青詞
至仁無外共瞻東極之慈尊妙力所加能㧞北酆之幽
苦輙殫忱悃僣凟叡聰言念比年實為多難荆淮川蜀
之境既警備之未寧江湖福建之間忽姦偷之迭起嗟
<pb:KR4d0306_WYG_049-34b>
兇渠之不道歗醜類以成羣虐燄薫天妖氛翳日莽為
丘&KR0469;者凡數十縣戕於鋒刃者知幾萬人視生靈如草
菅以殺戮為嬉&KR0231;白骨枯骸之狼籍魂魄將何所依孤
兒寡婦之噭號鬼神亦為之泣痛沈寃之無告憂滯魄
之難升敢因黄籙之殊科為愬青宫之上聖願軫大慈
大悲之念亟推普濟普度之恩望慶雲飛蓋之光悉超
幽暗被甘露神漿之滴盡獲清凉更蘄憐兆庶之生為
潜消百六之厄災虞盡弭亟臻平治之期存歿均安悉
<pb:KR4d0306_WYG_049-35a>
拜涵濡之澤
　　　十王表
民生可憫或罹㐫横之菑聖力無邉能㧞沈淪之罪輙
殫忱悃僣凟叡聰言念比年(云云至鬼神亦為之/泣並同太乙青詞)願推
慈念普及㝠塗凡濫死之亡辜俾超生而得所西方佛
國並為極樂之逰北都鬼神盡釋乆幽之苦
　　　仙逰山謝斗青詞
蠢蠢萬民之命實制於天煌煌七政之樞獨尊者斗昨
<pb:KR4d0306_WYG_049-35b>
以隣邦之俶擾致茲鄉井之震摇接彼封疆深懼池魚
之及紛然道路殆猶穴螘之移念事勢之至危恐禍機
之遄作惟有籲號於穹昊庶幾全活於生靈爰即仙山
肅陳醮席隂威惨澹方嗟積雨之霖滛氛曀豁開忽睹
列星之明概仰止魁杓之象燦然霄極之中一心跂望
於垂仁百拜凌兢而請命旋獲安平之兆知䝉覆幬之
恩甫渉期年果戡大難日㳙首甲月近上弦祓壇壝以
致䖍為里閭而祗謝邉兵未寢尚勤宵旰之憂民食正
<pb:KR4d0306_WYG_049-36a>
艱復慮溝隍之厄冀亟平於多壘且大獲於有年朝野
無虞浸還近古之俗山林雖老終酬致主之心
　　　天慶觀禳火青詞
赫赫南方之曜夙仰威明林林下土之居均依覆育睠
此一同之聚殆逾干室之繁爰自邇年實為多故鄰氛
甚惡既更流徙之餘歳事弗登重罹饑饉之厄比間形
於兆朕更竊懼於災虞方嗟擠壑之氓未能自活設有
燎原之變將復奈何茲誠存亡危急之憂惟賴造化生
<pb:KR4d0306_WYG_049-36b>
全之力敢控忱於上聖冀垂憫於下民潜祛囘禄之妖
仍弭畢方之祟聚廬託處無譆譆出出之驚擊壌均歡
有簡簡穣穣之慶
　　　天慶觀祈禱青詞
患深擠壑屬當饑饉之餘誠切籲天願賜豐穣之慶嗟
惟去歳驟失有秋始由積潦之過多重以嚴霜之早隕
隂沴侵而陽弗競既以奸和殺氣盛而生不蕃莫能遂
物茲皆人事之所感夫豈天心之欲然越繇春夏以来
<pb:KR4d0306_WYG_049-37a>
艱食彌甚於今田野之衆殍死相望倉箱之積既空薇
蕨之根亦罄欲拯斯人之瀕殆惟蘄多稼之倍登爰瀝
懇於上穹冀興哀於下土當其危急存亡之際賜以覆
露生全之恩二氣適均無苦雨疾風之害百嘉獲遂隨
髙原下隰之宜皆既好而既堅且實穎而實栗豈惟俾
赤子之得乳是將起白骨而成人天地至仁庶一誠之
能動里閭相勉惟衆善之力行(是歳/大稔)
　　　仙逰設醮青詞
<pb:KR4d0306_WYG_049-37b>
　　　　(八月十二日常山冦破江山/廹近鄉邑九月十一日設醮)
伏以足食安居實民生之至願弭災銷患豈人力之可
能僣干造化之仁庶保黔黎之命睠言敝境爰自比年
始則虞鄰警之侵旋復被嵗㐫之厄迄遂安恬之幸悉
由覆幬之恩今大田多稼之告登正茲刈穫而近郡羣
兇之方擾末即蕩平冀穡事之獲全而兵氛之早熄即
仙山而致禱瞻帝極以投誠匄穹昊之垂慈俾鄉閭之
䝉福無風雨霜蟲之害無冦戎兵火之災百室充盈共
<pb:KR4d0306_WYG_049-38a>
樂如茨之慶四封寧晏不聞横草之驚
　　　代男正追薦母青詞
母子恩深劬勞莫報死生路隔哀慕難窮敢竭至情僣
干洪造伏念臣母楊氏頃縁嬰疾遽致沒身享年僅及
於三旬抱恨遂成於千古靈魂烱烱固自不亡長路茫
茫果將焉往惟清夢或窺其彷彿而私心恐墮於幽沉
痛念平生實鍾善性救人之急則雖傾橐以弗辭遇姑
之疾則不解衣而親侍精勤以繙内典齊潔以奉髙真
<pb:KR4d0306_WYG_049-38b>
蓋出至誠匪由外&KR0918;惟天地以好生育物為徳惟聖賢
有赦過宥罪之言是用敬攄危廹之衷冀動髙明之鑒
俾臣母楊氏早慿善果獲遂超昇顧雖駒犢之至愚永
佩乾坤之大賜
　　　代祈嗣青詞
伏以休戚相闗莫如伉儷之義安平是望敢干覆育之
仁伏念臣妻室某幸出忠勲之門粗閑閨壼之則然氣
形稟受本孱弱以弗强而運數推移復災虞之或值既
<pb:KR4d0306_WYG_049-39a>
連嵗姙娠之屢失且平時疾苦之居多匪䖍叩於聖真
懼難囘於譴咎屬季春之誕日即神景之名山肅按冲
科用伸忱禱仰覬穹窿之大造俯矜么麽之㣲生銷三
災九厄於未萌永獲康寧之祉賦二氣五行之至正早
鍾誕毓之祥俾慈父適意於抱孫而愚臣顓精於嚮學
豈獨闔門之被賜實惟永世之䝉休誓堅忠孝之誠毋
負生成之徳
　　　己丑外舅生日設醮青詞
<pb:KR4d0306_WYG_049-39b>
將耆而耄倐臨八袠之期既壽且康冀錫九疇之福逖
瞻層漢䖍露寸忱伏念臣蕞爾㣲生居然多幸决科甚
晩名早脱於銓曹入仕數竒官亦叨於元士年浸髙而
免支離之苦禄雖薄而無寒餒之虞糟糠之老獲偕椿
桂之榮相踵凡茲僥倖皆非始望所期揆厥本原悉出
大生之賜屬當初度祗按真科顧上天加厚於㣲臣不
勝至足在今日有求於造物敢復無厭惟蘄北極之至
仁俯照西崦之末景蠲其災疾衍厥夀祺子舍掀騰各
<pb:KR4d0306_WYG_049-40a>
遂榮親之願孫枝孕毓益綿繼世之祥誓畢餘齡勉修
正道
　　　庚寅外舅設醮青詞
老將至而耄違常切寅威之念天雖髙而聼下願垂覆
幬之仁僣以悃忱形於奏請伏念臣迂愚何取忝竊實
多每當誕育之期載念穹窿之造飬生甚拙已逾古来
稀有之年從宦雖艱粗享人間無事之樂輙陳菲薦以
謝髙靈屬自仲春以来適有鄰邦之警亟攜家而逺避
<pb:KR4d0306_WYG_049-40b>
致曠禮之弗修幸王旅之沓来俾冦徒之少戢修塗于
役迄逃風露之浸故里来歸不改山川之觀拊摩卉木
瞻顧棟楹昔惟捐弃之是虞今乃存全之如舊皆自天
而錫佑顧何地以醻恩敬㳙薦七之辰恪興純一之念
萃露裾之清侣按雲笈之冲科敢曰禱祈更希無妄之
福但期赦宥獲弭未形之災盜早息於潢池民相安於
田里俾闔門百口之衆永保聚廬之居凡勺水粒米之
甘無非造物之賜
<pb:KR4d0306_WYG_049-41a>
　　　外舅生日設醮青詞
父生母鞠難酬罔極之恩日往月来永感賤生之旦非
假演冲科之妙教何以寓追逺之寸心謹竭丹誠肅陳
清醮伏念臣晚叨末第幸脱選坑&KR0800;邑黄巖罪愆叢積
分司列院斥罷不容摧頺三黜之餘閒散十朞之乆雖
自䜛言之萋菲實由已徳之輕浮幸皇天開改過之門
而列聖垂遷善之訓臣敢不省愆責已滌慮洗心赦其
言行之悔尤原以取舍之差失桑榆晚景期體道之康
<pb:KR4d0306_WYG_049-41b>
强桃李春風保餘生之清逸
　　　辛卯外舅設醮青詞
伏以無徳而壽倐開九袠之期不勞而官將冐三階之
寵顧臣庸昧奮跡單㣲早學古人妄意寸功之及物晚
叨朝籍止蘄一命之榮親雖中嵗之險艱而末塗之僥
倖迨衣冠之已挂乃綸綍之屢頒論議名官行厠漢廷
之干石子男錫號猥聫周爵之諸侯雖朱轓畫鹿之莫
醻而紫綬垂魚之亦寵凡茲命數俱非始望之可期况
<pb:KR4d0306_WYG_049-42a>
是年齡逺過古来之稀有自揆惷愚之質曷勝覆育之
恩爰即誕辰謹修法醮但知敬謝何敢多求視聼俱全
願保㣲軀之健子孫浸盛更全暮齒之榮
　　　庚寅代蔡宰設斗醮祈晴青詞
蚤稲大成廼逢&KR0834;雨積氛小解未快全晴控百里之危
悰瀆七元之聰聼伏念臣濫膺繁劇實愧𦕈緜或政刑
之頗偏致隂陽之&KR0446;戾倘茲嵗不登於一稔則斯民益
重於百憂欲祈天意之囘更藉斗真之力敷誠玉笈歸
<pb:KR4d0306_WYG_049-42b>
命璇璣㐲願颷馭博臨帝車下格洗出虞淵之皦日盡
掃隂霾陶為柘水之豐年少蘇民望
　　　代楊和甫作賽醮詞
伏以有室有家未免妻孥之累載生載育實依造化之
仁既獲遂於安全詎敢忘於大賜敬陳淨醮祗控㣲誠
伏念臣猥以塵凡夙叨䕃佑頃縁荆布之賤乳蓐有期
重以羔豚之㣲疾疢為苦輙披丹悃䖍叩蒼旻顧私情
仰凟於髙真合嬰譴罰而洪覆靡遺於小物曲借生成
<pb:KR4d0306_WYG_049-43a>
免身既幸於無虞勿藥入臻於有喜屬春物萌芽之始
正化工發育之時爰擇剛辰肅迎真馭以謝曲成之造
以祈滋至之休惟雙親耆艾之齡各登七袠而百世繼
承之託僅有一人仰賴慈仁俯垂矜憫並介壽康之祉
更膺蕃衍之祥臣敢不思滌愆尤恪修志行終身自勉
期為善人君子之歸方寸不欺庶答皇天后土之賜
　　　代周道珍黄籙普說
竊惟道家之法以清净無為為本修齋設醮特教中之
<pb:KR4d0306_WYG_049-43b>
一事耳然自漢以来傳習至今不可廢者以其用意在
於捄度生靈蠲除災厄而開人悔過自新之路故也世
之闢道教者或謂上帝至尊惟國家可以郊祀而以臣
庶行之則幾於僣或謂禍福有命不可以求而致不可
以倖而免今之齋醮其名曰禳災集福是福可求而禍
可免也則幾於妄此皆儒者正大之論安得而非之然
非國家不可以祀天者禮之正也若臣庶之㣲精誠廹
切有動於中則往往籲天地叩神明以自救故曰人窮
<pb:KR4d0306_WYG_049-44a>
則呼天又曰惡人齋戒沐浴則可以祀上帝道家醮法
特以伸臣庶哀籲之誠而非郊祀之比也然既有禱有
禳則必須章奏而後逹必藉科儀而後行故自漢至今
其法益詳其禮益備然惟臣子為君父官府為民庶士
夫為鄉黨以公請而不以私求者則其應如響若僥倖
以求福矯妄以避災出於私求而不以公請者則亦神
明之所不聼道家之所不許也由是觀之道家齋醮之
法安得謂之僣且妄哉夫弭烖兵逺罪疾寧風旱祈豐
<pb:KR4d0306_WYG_049-44b>
年具載於周禮之書有國遵行未之或廢况於盗賊甲
兵之釁驟發於鄰壌如燎原之火有蔓延之勢當是時
也非籲天地叩神明何以弭災於未萌銷患於冥冥乎
是以里居官某官等以紹定二年十月二十七日相率
有祈於道宫且許修設黄籙大齋醮一㑹為一方生靈
請命於昊穹盖里居為鄉黨邑宰為民庶其請以公而
不以私故自時厥後王師大集㨗奏日聞兇渠束手以
就擒餘黨望風而遁散倘非天地好生之仁神明助順
<pb:KR4d0306_WYG_049-45a>
之意安得數月之間其效遽至此哉今黄籙大齋官道
衆莫不咸集道珍不材誤䝉推擇使主醮事法當演法
不敢支離曼衍以煩衆聼獨以儒道二教其説畧同僣
陳其一二盖詩有之上帝臨汝無貳爾心又曰皇矣上
帝臨下有赫又曰神之格思不可度思矧可射思禮記
亦云洋洋乎如在其上如在其左右凡此皆言上帝神
明近與人接不可斯須之不敬不可一念之不誠也道
家則又推言居處宫殿之名冠冕車服侍衛威儀之列
<pb:KR4d0306_WYG_049-45b>
又謂衆真百靈皆有貌象其為宫觀則擬而效之至於
醮事之修俯伏拜跪儼然如風馬雲車之来下雖其説
似與儒者異然其為教不過欲啟人肅敬之心使見者
凜然知天地神祗之臨其上則邪意妄想自然消弭善
端正念自然感發亦豈為小補哉今者寳醮將成伏願
齋官道衆凡預此㑹者各體前聖垂戒之言與道家設
教之指清净其身心端一其志慮毋謂髙逺為可欺毋
謂杳冥為可忽夫古人之於祭祀必三日齋七日戒者
<pb:KR4d0306_WYG_049-46a>
蓋非誠敬之極不可以交於神明所謂戒者肅然警懼
之謂也所謂齋者湛然純一之謂也故易曰齋戒以神
明其徳而宗元吴先生著元綱論亦曰非齋戒則真不
應今日但以不飲酒不茹葷為齋戒而不知齋戒之義
非止於此方其散齋七日則肅然警懼猶履薄臨深之
可畏及致齋三日則湛然純一心如止水寂然不動無
思無為如是而後為精誠之極神之聼之介爾景福庶
乎其可必矣不然雖修&KR0918;於禮文之末而不致謹於心
<pb:KR4d0306_WYG_049-46b>
術之㣲欲兾神祇之格福應之臻則非道珍之所敢知
也若夫星弁霞裾號稱方士尤當清浄以對越内而存
念無一毫之雜外而行禮無跬歩之差表裏渾然終始
如一庶幾無負吾祖師之教而免於幽冥之罰此道珍
與衆所冝共勉者也不然則三官有罰九府有刑凛如
斧鉞甘心背違自取誅譴道珍竊懼焉事大體嚴輙敢
縷瀆伏惟孚察
　西山文集巻四十九

<pb:KR4d0306_WYG_050-1a>
欽定四庫全書
　西山文集巻五十
　　　　　　　　　　　　宋　真徳秀　撰
　　疏語
　　　清源洞謝雨疏
冬者四時之畢雖不厭於常晹麥為五榖之先又正資
於時雨肆越故常之典特伸祈懇之誠仰荷至仁遄臻
嘉應雲隂倐布既收潤澤之功日耀旋開復免霖淫之
<pb:KR4d0306_WYG_050-1b>
害曲成至此忻幸何窮顧當栗烈之期尚乏嚴凝之氣
雪飛到地固南土之所稀露結為霜在化工而甚易敢
因祗謝併控愚衷儻隂陽無偏勝之愆則民物有安生
之樂瀆煩是懼譴罰敢辭
　　　清源洞祈雨䟽(戊寅十/一月日)
嵗以稔聞方惟多稼之喜雨弗時至又深無麥之憂盖
當播殖之期正賴沾濡之澤今髙田欲種而無水以耕
下田雖種而無水以溉戚休所係愁歎相聞况夫風髙
<pb:KR4d0306_WYG_050-2a>
氣燥則居者用虞泉竭井枯則汲者告病皆民生之甚
患豈守土之敢安是用奔走乞靈䖍共請命寸雲觸石
願倐變於隂威三日為霖庻均沾於徳施
　　　安奉真人誥命䟽
當州伏為冲應善利昭靈愽濟真人顯膺寵命加進徽
名謹率官僚䖍伸奉安者仙聖以濟物為心初豈蘄於
褒寵朝廷惟有功是報顧何間於幽明既大庇於含生
冝進膺於顯號恭惟真人清虚體道湛寂凝神昔游&KR0231;
<pb:KR4d0306_WYG_050-2b>
人間以卻疾蠲痾而自任今翺翔天上猶禦烖捍患之
不忘&KR1300;此邦人夙依道䕃或農或賈咸獲堵安曰雨曰
暘殆猶響應爰徹九重之聼增崇八字之封綸告鼎來
輿情咸慶涓辰安奉愈增耀於名山有衆阜康更永祈
於靈貺
　　　清源洞祈雨䟽(己卯閏月/初一日)
麥正刈而欲晴既荷曲成之造稻方秧而渇雨敢輸䖍
禱之誠盖農事所係非輕而春旱最為可畏儻少稽於
<pb:KR4d0306_WYG_050-3a>
潤澤将立見於焦枯不勝危廹之情願賜生成之力霈
然甘霔活此良苖俾播種之及時庻豐穰之可望鞠躬
以俟従欲是期
　　　清源洞謝雨䟽(東嶽同閏/月初五日)
兩辰之間曰閏適農事之正殷三日以往為霖荷化工
之遄荅臣職叨作牧志極念民属甘霔之少愆懼良苖
之易槁戴星而出甫伸蹐地之恭零雨其濛亟沐隨車
之澤連朝昏而相續極髙下以均霑但深抃蹈之私難
<pb:KR4d0306_WYG_050-3b>
報穹窿之施輙憑浄醮冀達㣲忱所欲天必従之已拜
曲成之造自今嵗其有矣願蘄終恵之仁
　　　東嶽清源洞祈晴䟽
三農之望有秋亶云至切六月而得甘雨顧以為憂盖南
邦田事之最先而閏嵗天時之尤蚤瞻平疇之綺錯蔚
多稼之雲連父老相誇謂積年之未睹妻孥共喜幸
一飽之可期儻未息於霑霈将有妨於刈穫垂成而毁
兹豈造物者之心轉戚而忻特煩彈指頃之力願賜兼
<pb:KR4d0306_WYG_050-4a>
旬之明霽庻償終嵗之勤勞瀝懇輸誠鞠躬俟命
　　　寺觀設醮謝晴疏(六月十/三日)
雨以潤物過乎度則為菑天維子民哀其窮而必捄(䟽/云)
甘霖本以潤物過則為菑諸佛切於念民窮斯必捄比
以隂雲之沴凛乎害稼之憂奔走有祈顧瞻如響劃重
雲而見白日六合清新弭駭浪而為安流百川順聼仰
至仁之易感戴鴻施以何窮属當收穫之期不厭晴明
之久崇墉斯積願克保於嵗功擊壤均權其敢忘於帝
<pb:KR4d0306_WYG_050-4b>
力(疏作/佛力)
　　　寺觀謝晴疏
嘉榖告登既卜有年之慶連隂不已遽為積潦之菑不
勝朝夕之憂亟扣乾坤之造頼神功之宻運俾霽景之
遄開波漲平疇昔幾壊於垂秋之頃雲屯髙廪今獲全
於将失之餘愁嘆頓舒歡忻相告用是肅陳浄供(觀云/)
浄醮祗薦㣲忱曰雨曰暘願益臻於時若有稷有黍更
期遂於秋成(䟽云/)不勝怵廹之情亟扣慈悲之造頼威
<pb:KR4d0306_WYG_050-5a>
神之宻運
　　　祈雨䟽
治郡無堪致亢旱惔焚之虐籲天有請荷如來矜恤之
仁起羣龍於濳伏之時推妖魃於熾張之日拜恩甚溥
思報何從惟水陸之名齋罄幽明而蒙澤衆生苦惱猶
渇望泉諸佛慈悲如雨濯熱願均此施普及有情脱煩
寃於沈淪幽滯之中遍大地作快樂清凉之境併蘄終
恵迄畀豐年無愆陽無伏隂永協冲和之氣有遺秉有
<pb:KR4d0306_WYG_050-5b>
滯穂曲全鰥寡之生
　　　祈晴䟽
百榖仰雨久蒙大造之曲成九月築塲兹幸舊功之将
畢日覬茨梁之積廼惟霪潦之憂言念三農備嘗耕耨
之苦政須一稔少寛饑餒之虞使垂就而復隳在隆慈
其安忍輙披誠悃仰冒明威冀隂翳之遄開俾陽光之
丕煥百里而半九十獲全永路之艱甫田之取十千迄
遂有年之喜
<pb:KR4d0306_WYG_050-6a>
　　　上元祈禳醮䟽
嵗方更始仰盛徳之主生職在長人懼匹夫之失所輙
伸丹悃仰瀆蒼旻某猥以迂愚繆司牧養幸千里粗安
於無事而三農共慶於有秋俾吏責之少寛荷神休之
罔極属上元之錫福為下土以祈恩爰祓公堂恭陳法
醮冀垂皇鑒加憫蒼生斡元化以調雨晹敷至和而除
疾癘祝融息警各安棟宇之居風伯戢威咸適帆檣之
便勤拳有禱孚格是期
<pb:KR4d0306_WYG_050-6b>
　　　東嶽祈雨䟽
伏以温陵在昔僉曰樂郊歴載于兹浸非舊觀盖生齒
蕃而可耕之土狹故良農寡而逐末之俗成政使有秋
尚虞乏食况下溼之地甫以澇聞而髙卬之田今復旱
告儻遂失嘉榖收成之望将立見細民捐瘠之憂蚤夜
以思寝食㡬廢仰惟靈嶽俯庇羣方願推造化之仁曲
軫生靈之命興油雲於膚寸浹膏澤於邇遐嘉與邦人
共霑徳施
<pb:KR4d0306_WYG_050-7a>
　　　開元寺祈雨䟽
伏以嘉榖方華甘霔未浹属兹蒞事之始尤深艱食之
虞當及是時蚤為之計是用瀝丹誠而有請冀皇覺之
垂慈憫此邦新罹洪水之菑而今者復苦驕陽之虐大
霈及時之澤以成登稼之功一飽有期民相安於鼔腹
百廢具舉吏亦得以究心矢言弗諼願佛昭鑒
　　　諸廟䟽
某叨綰郡符蒞事伊始周視原野黍稷方華而甘霔愆
<pb:KR4d0306_WYG_050-7b>
期人情狼顧近雖一雨而髙卬之地猶有可憂惟神廟
食此邦同民休戚願霈三日之霖以遂有秋則某始得
以究心摩撫維吏與民均沐大賜冄拜以請神其聼之
　　　張大帝廟䟽
某頃在江東凡弭菑捄患之事一惟明神是賴神亦鑑
其㣲誠其應如響朅來此邦適以旱告奔走羣祀僅獲
一雨而髙卬之地猶有可憂方将設神之位以致懇祈
乃有以東湖之祠告者踴躍欣幸而今而後得赴愬之
<pb:KR4d0306_WYG_050-8a>
所矣敬持瓣香俯伏以請惟誠察其歸仰之素閔其憂
勞之切丕降膏澤俾克有年豈惟不肖之責藉以少寛
民亦永永事神無怠
　　　安奉清水䟽
伏以維盛夏實司長養久闕甘霖與此邦有大因緣莫
如清水肆迎法馭來駐梵宫昔混迹世間不憚曝身而
救旱今逰神天上豈難翻手以為雲願垂慈憫之仁亟
降滂沱之澤輿情共瞩響應是期
<pb:KR4d0306_WYG_050-8b>
　　　安奉諸佛䟽
伏以服田力穡誰無望嵗之懐閔雨為民尤重承流之
責既靡神而不舉捨我佛以疇依方伸迎奉之恭遽沐
感通之速興慈雲於瞬息之頃莫測我神霈恵澤於枯
槁之餘悉霑法施然而滲漉之恩雖廣旱乾之患已深
更冀寛慈亟終大賜俾獲有秋之願敢忘善救之仁
　　　送諸佛歸山䟽
伏乞慈悲救物我佛願心旱暵為災斯民何罪控忱辭
<pb:KR4d0306_WYG_050-9a>
而有請勞法馭以來臨一雨霑濡四野膏沃幸少慰雲
霓之望其敢稽龍象之留飛錫浮盂雖去來之無迹驅
雷叱電尚浹洽之有期
　　　東嶽清源洞寺觀祈晴䟽
嘉澤以時實謂豐年之兆良苖方穂又虞積潦之傷忝
任撫摩交深喜懼矧月逾既望正潮汐之轟豗儻雨不
亟晴将田疇之冒沒輙殫誠欵祗扣嶽洞聖靈寺觀慈
仁昭掲陽烏遄臻開霽指麾河伯母使沸騰迄成登稔
<pb:KR4d0306_WYG_050-9b>
之功亶荷龎鴻之施
　　　東嶽䟽語
親闈奄弃悵懿範之莫追靈櫬來歸即私庭而暫駐處
大邑浩穰之地當亢陽乾燥之時每終夕以深憂恐融
風之易扇敬攄危懇仰瀆聖聦果䝉覆燾之仁遂免&KR0625;
攸之警迨既即安於吉壤亟圖展謝於殊庭属以抱痾
幾成廢禮惟至明之無外察愚悃之不恭寛其逋嫚之
誅賜以存全之慶
<pb:KR4d0306_WYG_050-10a>
　　　告斗卜地䟽語
伏以㒺極恩深莫效劬勞之報送終事重方求宅兆之
安雖愽訪於名山猶未諧於吉卜念造化機緘之至妙
豈凡庸心目之可窺是用瞻斗極以輸誠瀝肺肝而控
請願垂矜憫顯發秘藏山水瀠洄兼偹冲和之氣子孫
昌熾永為忠孝之家
　　　南嶽正廟䟽(癸卯春初/至潭州)
天下之嶽凡五封守各殊南方以衡為宗威神最盛矧
<pb:KR4d0306_WYG_050-10b>
國家素嚴於尊事豈臣子可怠於欽承顧惟草芥之㣲
繆玷藩垣之重俶開幕府方祗畏於簡書逖望靈宫未
克伸於謁拜謹憑掾吏䖍奉瓣香仍省眡於山林且譏
呵於樵牧輙抒忱貇冒徹聖聦載念三湘獨雄諸鎮然
而土田多瘠野無盡力之農旱澇相望里乏厚儲之室
杼柚空於科率耰鉏習於鬪争臣猥以凡材驟兹臨長
孜孜訪問冀利病之獲聞汲汲拊摩若恫瘝之在已顧
人力易窮於有限惟神功獨妙於難名仰覬深仁俯矜
<pb:KR4d0306_WYG_050-11a>
凋俗雨暘叶序俾充廥庾之藏田里奠居永息鼓桴之
警庶民生之各遂亦吏責之少寛稽首投誠鞠躬望賜
　　　天慶觀等處祈晴䟽
春而多雨本非厭斁之時職在長民當軫深長之慮盖
氣數乗除之可畏而隂陽偏勝則為菑况是良農日期
登麥至於紅女尤急條桑儻積澇之相仍懼全功之或
失雖有心於憫俗愧無術以召和爰遣属僚控陳忱悃
兾慈仁之垂憫俾昏翳之遄開霽景熙暘亟改崇朝之
<pb:KR4d0306_WYG_050-11b>
觀甘滋美澤留為後日之儲庶二氣之均調斯百嘉之
蕃庶控誠以請従欲是求
　　　仰山靈濟王生辰䟽
伏以聖靈挺出本太極之同初世俗相傳乃誕辰之有
紀雖變化莫窺其妙用然依歸可驗於衆心盖以事親
之誠寓諸獻夀之禮幽明雖異愛敬則同某繆綰州符
宻依神庇循比年之彛則演大法於真乗仰兾𢎞慈俯
垂鑒相五風十雨永銷乾溢之虞三湘九嶷共洽和平
<pb:KR4d0306_WYG_050-12a>
之化
　　　天慶觀等處祈雨䟽(十七日祈/十八日雨)
伏以農家占嵗常取决於分龍郡守憂民敢先期而請
雨念此湖湘之凋俗異乎江淛之樂郊縦遇豐年猶多
愁嘆雖名巨室類乏盖藏苟惟一榖之弗登立見羣生
之告瘁撫摩是任休戚寔同輙豫控於㣲衷兾曲垂於
大造寸雲觸石頓收炎赫之威三日為霖丕降沾濡之
澤迄成一稔用弭百憂
<pb:KR4d0306_WYG_050-12b>
　　　天慶觀等處謝雨䟽
伏以節名龍㑹實惟望雨之誠職忝虎符亟致籲天之
請荷洪慈之易感俾甘霔之隨霑雖未臻三日之霖亦
少蘇五月之暑其為訢戴實倍故常然壬戌之朝欲雨
而遽晴甲子之晝既晴而復雨繇秕政之多有且愚誠
之未孚竊自省循敢忘祗懼願言大造加恵小民濳銷
乾溢之虞迄畀豐穰之慶(二十二日謝二十四日大雨/至次日已午而後止人謂二)
(十五日正/分龍日也)
<pb:KR4d0306_WYG_050-13a>
　　　天慶觀等處祈晴䟽
伏以萬民之天所資者食六月之雨嘗著于經方竊幸於
應期可遽憂其過度盖長沙之卑濕自昔所傳倘積潦
之霖淫寔民之病矧平疇之綺鍇有多稼之雲連數日
以須正切良農之望垂成而毁必非造物之心(佛改/大覺)輒
控忱辭冒干穹聽冀慈仁之深軫俾隂翳之遄開霽景
熙暘亟改崇朝之觀甘滋美澤留為後日之儲奔走有
祈敬共以竢
<pb:KR4d0306_WYG_050-13b>
　　　天慶觀等處謝晴䟽
伏以分龍甫届既禜雨而雨隨鳴鸛弗休復謁晴而晴
應繇浩浩至仁之易感豈區區涼徳之敢期仰戴殊恩
亟伸祗謝惟憂民之誠切故望賜之日長願言七八月
之間時霑嘉澤庶俾千萬人之聚共樂豐年
　　　天慶觀等處祈雨䟽
伏以億萬人之生惟食是仰七八月之旱従古所憂粤
繇邇日以來頗愆時雨之潤雖早稲已臻於收穫而晚
<pb:KR4d0306_WYG_050-14a>
苖正急於沾濡得之則生若嬰兒之需乳哺閔焉以望
甚暍暑之待壺漿敢瀝衷忱仰干聖造寸雲觸石兾倐
變於隂威三日為霖俾均霑於膏澤庻遂豐穰之願敢
忘覆燾之恩
　　　天慶觀等處祈雨䟽
伏以兊離異治最忌相干雨暘以時尤虞偏勝自履素
商之序浸愆嘉澤之期比雖霖沐之屢沾猶苦滂沱之
未應髙原下隰政深涸竭之憂炎日燥風又極藴隆之
<pb:KR4d0306_WYG_050-14b>
虐誰謂九秋之半廼如三伏之中某職在牧民心勤望
嵗愧亡善政可召隂陽之和嘿訟多愆殆忘寝食之節
輙殫忱貇洊扣隆慈霈然三日之霖滌兹千里之旱苟
有衆安生之可望雖以身塞咎而敢辭瀝悃投誠鞠躬
聼命某無任
　　　迎東明觀音及諸龍湫水齋䟽
繆政干和盍正守臣之罰亢暘為沴廼貽農畆之憂念
拯救之無階亟奉迎而有禱惟慈悲廣大莫如諸佛而
<pb:KR4d0306_WYG_050-15a>
變化&KR0826;速莫如羣龍既來㑹於一堂諒垂憐於百姓興
雲致雨特顧盻之可為飛電奔霆惟指麾之所向忍閟
神功而弗露坐觀妖魃之肆行今則垤未鸛鳴田将龜
坼倘數日之間尚遲霑洽則一年之計遂堕𣺌茫願哀
斯民亟霈之澤灑楊枝之露瞬息十方散天瓢之泉涓
滴萬里傴躬以俟従欲是期
　　　奉送神位聖水䟽
慈悲廣大莫如諸佛之尊變化飛騰莫若神龍之妙比
<pb:KR4d0306_WYG_050-15b>
以亢暘之沴凛乎害稼之憂奉瑞像以來臨叩靈湫而
遍請果䝉矜憫俯賜感通油雲宻布於九霄膏雨遄周
於四境其為訢荷末易名言三日以往為霖願亟臻於
霑足八政之一曰食庻獲遂於豐穰仰兾隆私敢忘昭
報
　　　祈晴䟽(九月/)
民之可憫無若良農物之難成莫如嘉榖今嵗将大熟
而雨則過多人皆相顧以隠憂天獨何心而弗捄繇始
<pb:KR4d0306_WYG_050-16a>
耕以至今日不知幾朝夕之功轉積潦而為晴空特出
一咄嗟之力(寺改特出/為願賜)在化工而甚易幸慈憫之亟施
(寺改庻收成之不/失則愁嘆之亟紓)瀝悃以祈得請乃已某無任激切懇
禱之至
　　　謝南嶽行宫等處䟽
荆椘之郊繆塵委寄黔巫之地實在統臨繇郡政之靡
臧致戎行之弗靖初喧詉於官府繼剽掠於民居自郵
報之蜚馳姑權宜而撫定載念國家之制法豈容卒伍
<pb:KR4d0306_WYG_050-16b>
之亂常期亟正於典刑遂宻加於規畫顧人謀之難恃
惟神理之可憑輙控忱祈(南嶽云果䝉宏造/佑聖云果形吉兆)首正鯨鯢
之戮盡空狐䑕之妖軍律頓張物情胥快匪惟四境獲
全有衆之生抑俾庻邦潜弭未形之患粗塞曠瘝之責
悉繇覆露之恩爰卜良辰敬伸謝悃尚蘄䕃佑永底奠
安臣無任激切感荷之至謹䟽
　　　天慶觀等處謝雪䟽
伏以冬者四時之畢實兆來年雪為五榖之精日需嘉
<pb:KR4d0306_WYG_050-17a>
應方涓辰而致禱俄飛霰之效祥茫乎宇宙之間恍若
瓊瑶之餙仰神功之至妙佩恩施之何窮輙露寸丹上
瀆穹窿之聼更蘄三白益昭豐稔之符臣無任激切貇
禱之至
　　　天慶觀等處祈晴䟽
好雨知時豈其所厭沉隂過度則有可憂盖惟艱莫甚
於農功而至重無逾於蠶事穉苖之出既欲煖而惡寒
柔桑之求又喜乾而畏濕倘二者或乖其所望則萬民
<pb:KR4d0306_WYG_050-17b>
何恃以為生况榖價之未平而物情之方欎復久罹於
霖澇宜愈重於歎愁職在撫摩心如焦灼竭丹誠(佛云/衷誠)
而控愬冀洪造(佛云/慈造)之垂憐麗日冲融煥晴光於甲子
恵風和暢回淑景於莫春庻開樂嵗之祥實慰亟生之
願
　　　謝晴祈豐疏
春無幾何正田家之作苦雨非所厭懼寒氣之過期亟
奔走以控誠荷慈憐之従欲開麗景於崇朝之頃轉凝
<pb:KR4d0306_WYG_050-18a>
隂為三月之和新秧之出如針且将頓長大繭之成若
甕抑又可期矧當甲子之晴實兆豐年之慶用伸祗謝
併露忱祈言念細民方兹艱食盖以豪强之牟利居然
睥睨以俟時惟氣令弗愆嵗有必登之望斯盖藏畢出
人無貴糴之憂仰覬穹旻(佛曰/真如)俯矜凋俗曰暘曰雨俾
永臻時若之休若富若貧庻咸遂安居之願臣無任
　　　祈雨䟽
民之為生莫先於足食雨以潤物尤貴於及時况甫更
<pb:KR4d0306_WYG_050-18b>
芒種之期且将届分龍之日必梅霖旉澤相望彌月之
間斯穡寳懐新可必豐年之望此農畆推占之常騐而
守臣傾徯之至情爰詣殊庭僣干大造自今以迄夏至
願數霑優渥之仁指日以竢秋成庻少蘇凋瘵之俗
　　　謝雨䟽
時方仰雨寔豐稔之攸占志切念民豈禱求之敢後荷
至仁之易感俾嘉應之亟隨始沾濡於芒種之辰旋雱
霔於㑹龍之日破鉅室閉藏之吝慰良農傾徯之勤仰
<pb:KR4d0306_WYG_050-19a>
戴天恩俯従人欲用嚴祗謝併控忱祈盖嘉榖之方苖
正資䕃潤猶嬰兒之得乳廼克生全矧是窮甿久兹艱
食共蘄一稔以觧倒垂雨施雲行時賜豐腴之澤家給
人足永銷愁嘆之聲
　　　祈雨䟽
民既病而後憂孰若軫憂於将至旱為烖而有禱寜如
致禱於未然睠言龍㑹之期方極鸛鳴之喜甫逾旬而
弗繼已望雨之至深盖方烈日之如焚重以炎風之交
<pb:KR4d0306_WYG_050-19b>
煽故雖平壤僅存膚寸之滋矧在髙原冝如卦兆之坼
念羣生之久瘁頼一稔以少瘳倘登塲之望少愆則擠
壑之虞立見用披丹悃䖍扣鴻慈三日為霖願崇朝之
亟應烝民乃粒庻一飽之可期
　　　南嶽正殿祈雨䟽
亢旱将成竊懐憂於農畆至仁可籲敢歸命於帝庭睠
是窮甿久兹艱食斗升之價既方踊而未平倉庾之儲
又所餘之寜幾惟蘄一稔以觧百憂顧嘉榖之方苗乃
<pb:KR4d0306_WYG_050-20a>
驕陽之甚熾間雖沾灑寜敵歊炎倘嵗事之或傷則民
生其安仰遥瞻靈嶽披瀝丹衷伏願興祝融之寸雲敷
為六合之䕃灑雷池之勺水大作三日之霖使生靈之
命獲全則覆幬之恩何極控誠以告得請是期
　　　南嶽正殿䟽
嵗事是祈方苦赫赫炎官之虐聖靈可怙孰如巍巍神
嶽之尊比檄尉曺恭趨帝闕慮悃誠之未徹復簿正之
遣行盖驕陽愈熾於中天而亢旱有加於前日其為望
<pb:KR4d0306_WYG_050-20b>
賜殆甚捄焚惟帝至仁察臣忱請興寸雲以敷六合之
䕃散勺水而為三日之霖用昭響答之恩庻觧倒垂之
急
　　　祈雨䟽
佛力無邉能救大地衆生之苦龍神至妙實司上天利
澤之權廼睠此邦適罹亢旱念孰拯惔焚之厄爰並伸
迎奉之恭盖佛之為佛與天心相為貫通而龍之為龍
於佛法最為欽重願同垂於矜惻亟共濟於焦枯大興
<pb:KR4d0306_WYG_050-21a>
慈雲丕降法雨示刹那頃神通之廣大全億萬人性命
於阽危疾首痛心䖍竚慈悲之施刳肝瀝血敢陳廹切
之詞
　　　離明殿奉安䟽
煌煌執法之星最尊列曜奕奕明離之殿近在殊庭顧
久虧繕治之功懼莫稱欽崇之意既庀工而告畢爰取
日以奉安載念此邦適罹亢旱良苖方茂既憂甘霔之
不時列棟相望復慮融風之易煽敢抒丹悃䖍敬鴻慈
<pb:KR4d0306_WYG_050-21b>
願推覆燾之仁濳弭赫炎之氣豐隆旉䕃大為三日之
霖回禄收威永熄一方之警
　　　太乙殿醮䟽
亢陽為沴懼莫保於豐穰羣望遍祠迄未霑於潤澤瞻
言净宇夙奉髙真既此邦蒙福之孔多且往嵗致祈之
亟效爰肅陳於清醮用披瀝於丹衷盖難安者田里之
情而易動者湖湘之俗連年獲稔猶或歎咨一旦告饑
将奚拯救仰兾髙明之監俯推覆育之仁霈三日之霖
<pb:KR4d0306_WYG_050-22a>
盡甦嘉榖全萬民之命永載鴻恩
　　　送諸佛諸神諸龍䟽(七月初/四日)
集神靈而求潤澤庻有感之必通舍清浄而就囂塵或
又虞於不肅涓良辰而敬餞即邃宇以䖍祈嗟乾亢之
已深非滂沱而莫濟興寸雲於衡麓倐遍九天挹勺水
於洞庭遂浹千里在衆聖斡旋之甚易尤羣龍嘘吸之
所能願體上帝好生之仁以救下民垂死之厄不勝忱
扣仰兾矜従某無任
<pb:KR4d0306_WYG_050-22b>
　　　東明䟽文
旱魃如惔焚嗟損傷之已甚觀音妙智力欲拯濟以奚
難顧久駐於公庭乃未均於恵澤竊意即囂塵之地不
如還清浄之居挹玉甃之寒泉涓滴能蘇於千里灑楊
枝之甘露須臾遂遍於九天願興一念之慈憐速救萬
民之苦惱某無任
　　　湘山䟽文
直上天閽曽見零陵之夢兆能蘇旱嵗具存王氏之記
<pb:KR4d0306_WYG_050-23a>
文顧靈蹟之甚彰實湘人之共敬兹伸迎奉䖍致懇祈
何久駐於公庭乃未均於恵澤竊意即囂塵之地不如
還清浄之居大雄大力大慈悲願軫羣黎之苦惱既優
既渥既霑足亟蘇千里之歎愁控誠以求得請乃已某
無任
　　　南嶽諸處祈雨䟽
旱魃為虐将貽卒嵗之㓙昊天曰明爰軫斯民之苦屢
錫霏㣲之潤少寛枯槁之憂仰戴恩憐不勝感涕顧乾
<pb:KR4d0306_WYG_050-23b>
亢之期已久而&KR0386;濡之澤未深時節侵尋事勢廹切倘
甘霖即沛則蚤稼猶不盡傷若畏景彌驕則晚苖亦将
告瘁此嵗功豐歉之决實民命存亡之分敢洊叩於鴻
慈願嘿回於妙造先立秋之氣至俾大雨之時行庻俾
億萬人之生有以自活若時二千石之罪則不敢辭臣
某無任
　　　天慶觀等處祈雨三清殿䟽
寳穡将成適苦旱乾之虐璇穹非逺屢殫哀籲之誠荷
<pb:KR4d0306_WYG_050-24a>
大造之好生拯細民於垂死粤繇癸卯以洎甲辰倐興
觸石之雲旋沛傾盆之雨昔焉龜坼之壤今遂沾濡向
者狼顧之氓莫不訢喜粟直之騰遽損稻苖之瘁頓蘇
仰戴隆恩敢稽祗謝顧赫炎之尚熾而滲漉之未深矧
當立秋處暑之間正需時澤願下屏翳豐隆之敕亟運
神功俾膏液之滂流庻良疇之充足迄成一稔用濟羣
生臣無任
　　　天慶觀諸處祈雨䟽
<pb:KR4d0306_WYG_050-24b>
嵗其有矣日需收斂之期雨以潤之廼曠沾濡之澤念
早稼既傷於夏旱頼晚苖可兾於秋成庶償南畆之勞
且補東隅之失忽兼旬而愆亢極中夜以憂思爰瀝忱
詞仰干大造願軫困窮之苦亟垂溥博之恩白水盈疇
式慰下民之望黄雲被野迄全上熟之功
　　　謝晴疏文
大田多稼幸一稔之可期淫雨害苖乃連朝而屢作亟
輸危悃遽荷深慈回大造於杳冥之中劃重隂於呼吸
<pb:KR4d0306_WYG_050-25a>
之頃坐免横流之患益昭善利之仁假守何能唯䖍依
於化育真誠有請願迄畀於豐穰
　　　保安赦至告白聖祖殿疏文
聖主御圖甫越三十年之久宸衷念治毎勤一二日之
幾積煩聽覽之勞致爽起居之節雖天人信順之助當
即獲於清安而臣子忠孝之心自不勝其廹切用嚴精
禱式迓殊休仰蘄善應之仁亟臻勿藥之喜皇極五福
永綿寳歴之期長沙一星益煥璇穹之照
<pb:KR4d0306_WYG_050-25b>
　　　南北井並翠峰䟽文
伏以蕉峰萬仭之山上摩層漢靈湫一勺之水中有神
龍靜而淵潜所以存身動而天飛則能濟物合乾道變
化之妙猶聖人出處之時顧念此邦久罹亢旱爰協心
而控請願驤首以出㳺浮雲滃興大雨霶霔三秋萬頃
獲為中熟之年百姓羣黎共荷更生之造
　
　西山文集巻五十

<pb:KR4d0306_WYG_051-1a>
欽定四庫全書
　西山文集巻五十一
　　　　　　　　　　　　宋　真徳秀　撰
　　疏語(闕/)
<pb:KR4d0306_WYG_051-2a>
　
　
　
　
　
　
　
　
<pb:KR4d0306_WYG_051-2b>
　
　
　
　
　
　
　
　西山文集巻五十一

<pb:KR4d0306_WYG_052-1a>
欽定四庫全書
　西山文集巻五十二
　　　　　　　　　　　　宋　真德秀　撰
　　
